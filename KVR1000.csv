KVR1000.xml	 1994	 PvdA	 De vragen betreffen de betrouwbaarheid van de geluidsmetingen op Schiphol.	 Hebt u kennisgenomen van het televisieprogramma «Lopende Zaken» waarin een actiegroep met metingen zou aantonen dat het geluidsniveau bij het officie¨le meetpunt in Zwanenburg veelal zo’n 8 tot 10 dB(A) hoger is dan in het Schiphol-informatiecentrum wordt aangegeven? Kunt u, indien het geluidsniveau inderdaad hoger is, dit grote verschil verklaren? Zo neen, bent u dan bereid een en ander nader te onderzoeken om te komen tot een zo goed mogelijke weergave van het geluidsniveau? Indien blijkt dat de metingen tot nu toe niet correct zijn, welke consequenties heeft dit dan voor de aannames zoals deze respectievelijk voor de huidige en de toekomstige situatie in de pkb zijn gehanteerd? Lopende Zaken, VPRO,, 11 december 1994	 Ja. Het bedoelde geluidmeetpunt is eigendom van de N.V. Luchthaven Schiphol. De overheid draagt geen verantwoordelijkheid voor de uitkomsten van het geluidmeetnet. Zonder onderzoek zijn de verschillen niet definitief te verklaren. Wel kan het volgende opgemerkt worden. a. Het meettechnische gedeelte van het geluidmeetnet Schiphol voldoet aan strenge akoestische en technische eisen, welke zijn geformuleerd door het Nationaal Lucht- en ruimtevaart laboratorium. Deze eisen voldoen tenminste aan de richtlijnen voor een «buitenmeetsysteem» en zijn voor het akoestische gedeelte strenger gesteld dan strikt noodzakelijk volgens de norm ISO 3891 voor geluidmeetposten. Hierbij geldt dat onder de meeste omstandigheden een nauwkeurigheid van ± 1,5 dB bereikt wordt. Het type en instelling van de door de actiegroep gehanteerde meter zijn niet bekend. Zonder in te gaan op de technische en akoestische details, kan gesteld worden dat verschillende typen, dan wel verschillend ingestelde meters verschillende geluidsniveuas te zien zullen geven. b. De locatie van de microfoon is van belang. De microfoon van het geluidmeetnet hangt vrij van reflecterende oppervlakken in de lucht, dat wil zeggen 6 meter boven de grond en minimaal 3 meter boven obstakels in de directe nabijheid van de meetpost, conform de norm ISO 3891 voor geluidmeetposten. De door de actiegroep gebruikte meter werd door een op de grond staand persoon gehanteerd. Hierbij is het niet ondenkbaar dat ook diverse reflecties van de grond en/of het lichaam van de persoon de microfoon bereiken en dat direct en gereflecteerd geluid bij elkaar gesteld is. c. Ook door het gebruik van een draagbare telefoon, waarbij de gemeten waarde geregeld in de telefoon werd geroepen, evenals door omgevingslawaai wat de handmeter wel en de geluidmeetpost niet heeft bereikt, kunnen afwijkingen zijn ontstaan. Er komt geen nader onderzoek, zie ook antwoord op vraag 1. Dit heeft geen consequenties, aangezien de geluidsniveaus zoals deze in dit meetnet worden gemeten niet gebruikt zijn voor de aannames van de respectievelijk huidige en toekomstige situatie in de Planologische Kernbeslissing (PKB).	 Verkeer en Waterstaat
 KVR10000.xml	 1999	 PvdA	 Vragen naar aanleiding van berichten (uitzending NOVA 17 juli 1999) over onderzoeken van de Rijksrecherche waaruit blijt dat er twijfels bestaan over het professioneel gedrag van vier medewerkers van de kliniek.	 Kent u de berichten over de situatie in de Mesdag-kliniek in Groningen? Uit het onderzoek van de Rijksrecherche blijkt dat er twijfels zijn over het professioneel gedrag van de vier medewerkers, waarop hebben deze twijfels betrekking? De laatste jaren is er regelmatig discussie over het functioneren van de kliniek, welke maatregelen zullen genomen worden om de Mesdag-kliniek weer normaal te laten functioneren en op welke termijn moeten deze maatregelen het beoogde effect hebben? Bent u bereid het Rijksrecherche-rapport, eventueel vertrouwelijk, ter kennis van de Kamer te brengen? Uitzending NOVA, 17 juli 1999	 	 Justitie
 KVR10001.xml	 1999	 SP	 Vragen naar aanleiding van de berichten "Nederland steunt Soeharto''s fiscaal" en "Wij hebben een naam hoog te houden" in NRC van 22 juli 1999.	 Kent u de berichten «Nederland steunt de Soeharto’s fiscaal» en «Wij hebben een naam hoog te houden»? Is het voor buitenlandse bedrijven fiscaal aantrekkelijk om in Nederland financieringsmaatschappijen op te richten? Zo ja, hoe dan? Doen bedrijven van de familie Soeharto via financieringsmaatschappijen in Nederland fiscaal voordeel op door via deze bedrijven geld op de kapitaalmarkt te lenen? Zijn er tussen de fiscus en bedrijven, waarin leden van de Soeharto-familie een aanzienlijk belang hebben, afspraken (rulings) gemaakt over de hoogte van belastingen die zij in Nederland moeten betalen? Zo ja, met welke bedrijven zijn deze rulings gemaakt en wat is de inhoud van die afspraken? Bent u op de hoogte van de diverse maatregelen die internationaal en in Indonesië zelf genomen worden tegen de zelfverrijking van de familie Soeharto? Bent u in staat en bereid iets te ondernemen tegen het mogelijke fiscale voordeel dat de familie Soeharto opdoet door in Nederland financieringsmaatschappijen te bezitten, bijvoorbeeld door het herzien van eventuele rulings? Zo neen, waarom niet? Acht u het profijt dat de familie Soeharto voor haar zelfverrijking kan hebben van Nederlandse fiscale regelingen in overeenstemming met het beleid van het ministerie van Buitenlandse Zaken jegens Indonesië? Zo ja, waarom? Zo neen, bent u bereid hier iets aan te doen? NRC, 22 juli 1999	 	 Financien
 KVR10002.xml	 1999	 PvdA	 Vragen over de gebrekkige opvang van verpleegkundigen met traumatische ervaringen door ziekenhuizen en zorginstellingen.	 Kent u het bericht over onderzoek van Nu91 met betrekking tot traumatische ervaringen van (leerling)-verpleegkundigen en de opvang van de gevolgen daarvan in ziekenhuizen? Hoe verklaart u dat er slechts in 15% van de instellingen nazorg is geregeld, terwijl één op de vijf verpleegkundigen dermate traumatische ervaringen heeft gehad dat ze overwogen hebben uit het vak te stappen en één op de vijf personeelsleden in psychiatrische ziekenhuizen minimaal één keer per jaar letsel oploopt? Deelt u de mening dat de leiding van zorginstellingen verantwoordelijk is voor een goede opvang en begeleiding van personeelsleden die een traumatische ervaring in hun werk meemaken, bijvoorbeeld door het opstellen van protocollen en het verlenen van adequate opvang? In hoeveel CAO’s zijn afspraken gemaakt over traumaprotocollen en trauma-opvangteams in (psychiatrische) ziekenhuizen en andere zorginstellingen? Welke CAO’s betreft dit? Acht u, gelet op de problematiek en de resultaten van bovengenoemd onderzoek, de gemaakte afspraken in of buiten CAO’s voldoende? Zo ja, op welke gronden? Bent u bereid, mede gezien het feit dat uit bovengenoemd onderzoek blijkt dat veel verpleegkundigen ontslag nemen en dus niet meer inzetbaar zijn in de gezondheidszorg, om in uw overleg met zorginstellingen het belang van nazorg te benadrukken en te bevorderen dat deze op korte termijn wordt ingevoerd? Zo ja, op welke wijze? Volkskrant, 12 juli 1999	 Ja. Het onderzoek van NU’91 wijst uit dat het optreden en de gevolgen van traumatische ervaringen tot op heden onderschat zijn. Er werd vaak vanuit gegaan dat emotionele gebeurtenissen nu eenmaal bij het vak horen van verpleegkundigen. Mede door het onderzoek van NU’91 is meer inzicht ontstaan in de enorme impact die traumatische gebeurtenissen kunnen hebben op het welzijn en het functioneren van individuele verpleegkundigen. Nazorg en opvang is daarom van groot belang. Ik ben daarom zeer verheugd dat het thema prominent op de agenda van de afgelopen CAO-onderhandelingen heeft gestaan en dat afspraken over traumaprotocollen een plaats hebben gekregen in de afgesloten principe-akkoorden. Ja, goede opvang en begeleiding van medewerkers na een traumatische ervaring maken onderdeel uit van goed personeelsbeleid. In de mij nu bekende principe accoorden (ziekenhuizen, GGZ, V&V, gehandicaptenzorg en thuiszorg) zijn afspraken gemaakt over traumaprotocollen. Ik acht het een goede zaak dat sociale partners afspraken maken op dit terrein. Nu gaat het erom dat bij individuele instellingen de nadere uitwerking volgt. Dit is een zaak van het instellingsmanagement, in overleg met de ondernemingsraad.	 Volksgezondheid, Welzijn en Sport
 KVR10003.xml	 1999	 PvdA	 Vragen over onbetrouwbaarheid van filemeldingen.	 Hebt u kennisgenomen van de berichten over de onbetrouwbaarheid van verkeersinformatie, met name van filemeldingen, waaruit blijkt dat bij meer dan de helft van de meldingen de lengte of plaats van de files niet klopt? Onderschrijft u de bevindingen van het desbetreffende onderzoek? Hoe is het verschil tussen melding en werkelijkheid te verklaren? Welk belang kent u toe aan betrouwbare en snelle verkeersinformatie en welke gevolgen kunnen optreden door onbetrouwbare en/of trage gegevens? Welke maatregelen gaat u nemen om die betrouwbaarheid en snelheid te verbeteren? Zie onder meer het Algemeen Dagblad, 24 april 1999	 Ja. Nee. Door de waarnemers van het Algemeen Dagblad is geen verschil gemaakt tussen een stilstaande file (0–25 km/h) en een langzaam rijdende file (25–50 km/h). Dit is essentieel voor het door het Algemeen Dagblad uitgevoerde onderzoek. Met name bij de laatste categorie komt het veelvuldig voor dat er in een korte tijdsperiode grote verschillen ontstaan in de lengte van de file. Het verkeer zal over een afstand van ten minste 2 km met een gemiddelde snelheid moeten rijden tussen de 25 en 50 km per uur. Bij een eerste check door het Traffic Information Center-Nederland (TIC-NL) en Rijkswaterstaat op de zes locaties in de regio Utrecht zoals die door het Algemeen Dagblad zijn genoemd, bleek dat bij vijf situaties sprake was van langzaam rijdend verkeer en dat de lengte van die files continu wijzigde. In een tijdsbestek van enkele minuten kan een langzaam rijdende file van bijvoorbeeld 4 km niet meer aan de criteria van TIC voldoen (2 km). De melding wordt vervolgens door TIC verwijderd. Niet alleen wat betreft lengte, maar ook ten aanzien van de locatie waar de file wordt waargenomen kunnen in korte tijd grote verschillen ontstaan. Betrouwbare en snelle verkeersinformatie is van groot belang in het kader van de vlotte en veilige doorstroming van het verkeer op het Hoofdwegennet. Betrouwbare en snelle verkeersinformatie zal de weggebruiker eerder doen besluiten om later te vertrekken, of een andere route te kiezen. Indien de weggebruiker de informatie als onbetrouwbaar gaat ervaren zal hij ook bij calamiteiten minder gauw geneigd zijn om adviezen met betrekking tot omleidingsroutes op te volgen. Bij de onderzoeksresultaten zoals deze door het Algemeen Dagblad zijn weergegeven worden grote vraagtekens gezet. Met name op de 1000 km autosnelweg die inmiddels is voorzien van wegsignalering is de betrouwbaarheid goed te noemen. Deze wegvakken worden 24 uur per dag, 7 dagen per week constant gevolgd door operators van TIC-NL. Op de overige, niet gesignaleerde wegvakken, is TIC afhankelijk van andere, uitsluitend menselijke bronnen. De service providers (afnemers) die bij TIC-NL zijn aangesloten hebben een directe en online verbinding met het basis-systeem, waarop alle berichten worden ingevoerd. Dat betekent concreet dat deze afnemers binnen enkele seconden kunnen beschikken over de door TIC-Nl ingevoerde en bewerkte informatie. Overigens zijn wij continu bezig met het verbeteren van onze systemen. Op de inhoud van de gegevens die onze afnemers naar de eindafnemers brengen en op de snelheid waarmee zij dat doen hebben wij geen grip. De afnemers zijn in bepaalde gevallen afhankelijk van de mogelijkheden van het distributie-medium. Met de afnemers van TIC-NL wordt periodiek overleg gevoerd. Tijdens dit overleg wordt onder andere de kwaliteit van de dienstverlening besproken. Daarnaast wordt bij TIC-NL binnenkort een kwaliteitsmanager aangesteld die zowel de kwaliteit van de basisverkeersinformatie van TIC-NL gaat controleren als met de afnemers bespreken wat TIC-NL kan bijdragen aan een verbetering van de kwaliteit van de verkeersinformatievoorziening in het algemeen.	 Verkeer en Waterstaat
 KVR10004.xml	 1999	 D66	 Vragen naar aanleiding van het bericht in de Volkskrant van 7 juli 1999 dat het RIVM onjuiste gegevens zou hebben gehanteerd en gepresenteerd wat betreft de milieuaspecten van de Betuwelijn.	 Kent u het bericht als zou het RIVM onjuiste gegevens hebben gehanteerd en gepresenteerd wat betreft de milieuaspecten van de Betuwelijn? Is dit bericht waar? Zo ja, hoe heeft dit kunnen gebeuren? Zo neen, waarom niet? Welke conclusies trekt u uit deze informatie en wat betekent dit voor de voortgang van het project Betuwelijn? Bent u bereid deze vragen op zo kort mogelijke termijn te beantwoorden? Volkskrant, 7 juli 1999	 Ja. Nee. Als reactie op het Volkskrant-artikel heeft het RIVM op 7 juli 1999 in een persbericht reeds het volgende laten weten: «De stelling dat het RIVM milieugevolgen te positief heeft ingeschat om het beleid ter wille te zijn is aantoonbaar onjuist». De conclusie die ik trek, is dat het schoner worden van het Nederlands vrachtautopark sneller lijkt te gaan dan destijds werd voorzien en dat acht ik op zichzelf een positieve ontwikkeling. Voor de voortgang van het project Betuweroute heeft dit geen gevolgen. Het besluit tot aanleg van de Betuweroute is vooral een strategische keuze voor spoorvervoer in het licht van een groeiende Europese markt en de rol die Nederland daarin moet kunnen blijven spelen. Ja.	 Verkeer en Waterstaat
 KVR10006.xml	 1999	 PvdA	 	 Kent u berichten over asbestgevaar voor KFOR-troepen? Ruimen militairen van de Koninklijke Landmacht in Prizrin zonder beschermende kleding asbest? Heeft tijdens een voorlichtingsbijeenkomst in Prizrin de staf de militairen geadviseerd «zichzelf en hun uniform wat vaker en grondiger te wassen»? Is deze militairen gezegd, «dat ze het grove stof wel weer uit hun neus naar buiten blazen»? Bestaat de kans dat puinresten vervuild zijn met verarmd uranium? Hebben de betrokken militairen zich beklaagd bij de militaire leiding? Zo ja, wat is er met deze klachten gedaan? Welke maatregelen zullen er eventueel getroffen worden om de risico’s voor de betrokken militairen zoveel mogelijk te beperken? Groninger Dagblad, 27 juli 1999	 Kamerstuk 22 181, nr. 293	 Defensie
 KVR10007.xml	 1999	 D66	 Vragen naar aanleiding van het artikel ''Eilander artsen vechten voor waarneming'' in de Leeuwarder Courant van 26 juni 1999. Deze vragen dienen ter aanvulling op eerdere vragen van de leden Van Blerck-Woerdman en Te Veldhuis, ingezonden 24 juni 1999.	 Kent u het artikel Eilander artsen vechten voor waarneming? Zijn de Ziekenfondsraad, het ministerie van Volksgezondheid, Welzijn en Sport en het Centraal Orgaan Tarieven Gezondheidszorg (COTG) van mening dat ook op Vlieland en Schiermonnikoog voldaan moet worden aan de geldende kwaliteitseisen die onder meer voorkómen dat een huisarts alleen een praktijk runt zonder goede waarneming? Vindt u het redelijk dat de huisartsen op Vlieland en Schiermonnikoog hun waarnemers grotendeels zelf moeten betalen, (700 gulden per dag in de winter en 1200 gulden per dag in de zomer), omdat er geen andere arts op hun eiland is waarmee zij zouden kunnen samenwerken? Zo neen, dient dan de ziektekostenverzekeraar De Friesland dit bedrag geheel of gedeeltelijk te vergoeden? Ziet u nog een taak weggelegd voor de gemeentebesturen van Vlieland en Schiermonnnikoog en/of de provincie Friesland? Zo ja, welke? Bent u bereid betrokken partijen om de tafel te roepen om de eind vorig jaar gestagneerde discussie tot een oplossing te brengen? Leeuwarder Courant, 26 juni 1999	 Ja. Ik ben van mening, en ga er vanuit dat dit ook geldt voor de Ziekenfondsraad (thans College voor Zorgverzekeringen (CVZ)) en het COTG, dat de continuïteit van de huisartsenzorg op een kwalitatief goede manier geregeld moet zijn op deze Waddeneilanden. Om deze reden is mede op mijn verzoek en in samenwerking met de Ziekenfondsraad medio vorig jaar een overleg gestart tussen de huisartsen en De Friesland zorgverzekeraar om te bekijken op welke structurele wijze invulling kan worden gegeven aan een goede huisartsenzorg op Schiermonnikoog en Vlieland. De uitkomst van dat overleg was dat de betreffende huisartsen en De Friesland een Regeling zouden maken, waardoor op beide eilanden een tweede huisarts kan worden aangetrokken. Zie ook mijn antwoorden op de vragen van de leden Van Blerck-Woerdman en Te Veldhuis van 19 juli 1999. In het licht van mijn antwoord onder punt 2 acht ik het wenselijk dat op korte termijn een regeling tot stand komt om een tweede huisarts op Schiermonnikoog en Vlieland te kunnen aantrekken. Daarmee vervalt de noodzaak om met afzonderlijke waarnemers van de vaste wal te werken en de daarmee gepaard gaande kosten. Een financiële regeling op dit terrein moet nog worden uitgewerkt. In de huidige situatie spelen de gemeentebesturen van Vlieland en Schiermonnikoog al een rol in de waarborging van het niveau van de gezondheidszorgvoorzieningen op de twee Waddeneilanden. Het primaat voor het treffen van een regeling voor een tweede huisarts ligt bij de huisartsen en De Friesland, die daartoe een individueel tariefverzoek zullen indienen bij het COTG en een aangepaste medewerkersovereenkomst zullen opstellen. VWS en het CVZ vinden het beiden van belang dat de regeling op korte termijn kan worden gerealiseerd en zullen zich daarvoor, waar mogelijk, inspannen. Daarnaast ga ik er vanuit dat de gemeentebesturen de rol die zij thans spelen en de financiële middelen die zij in dat verband ter beschikking stellen in de toekomst op dezelfde wijze en hetzelfde niveau zullen handhaven. Op mijn verzoek heeft onlangs een gesprek plaatsgevonden, waarbij naast een vertegenwoordiger van de huisartsen en De Friesland ook representanten van de LHV, ZN, CVZ en VWS aanwezig waren. Het gesprek heeft geresulteerd in overeenstemming tussen de vertegenwoordiger van de huisartsen van Schiermonnikoog en Vlieland en De Friesland over de regeling voor een tweede huisarts op beide Waddeneilanden. De realisatie daarvan zal, zoals eerder opgemerkt, afhankelijk zijn van de indiening en afhandeling van het individuele tariefsverzoek en van de nader uit te werken financiële regeling.	 Volksgezondheid, Welzijn en Sport
 KVR10008.xml	 1999	 GroenLinks	 Vragen over de mogelijke terugkeer naar het oude betalingsysteem waarbij de specialist declareert per verrichting, doordat in een aantal ziekenhuizen de overeenkomsten aan het eind van dit jaar aflopen.	 Kent u het artikel «De specialist declareert weer als vanouds»? Is het waar dat de specialisten in een beduidend aantal ziekenhuizen terugkeren of overwegen terug te keren naar het oude betalingssysteem waarbij de specialist per verrichting declareert? Lopen aan het eind van dit jaar in de helft van de ziekenhuizen de overeenkomsten af, zodat specialisten de vrijheid hebben terug te keren naar het systeem van declaratie per verrichting? Zo neen, waarom niet? Het artikel stelt dat «het systeem werd bevroren en niemand weet hoe en wanneer het ontdooid wordt», hoe beoordeelt u deze uitspraak? Kunt u dit toelichten in relatie tot het voornemen het geïntegreerd declareren van medisch-specialistische zorg niet op 1 juli jl. maar op 1 februari 2000 te doen ingaan? Hoe beoordeelt u de uitspraak dat «het betere betalingssysteem er nooit gekomen is» en dat dat te wijten zou zijn aan onvoldoende voortvarend handelen van de minister van Volksgezondheid, Welzijn en Sport en de zorgverzekeraars»? Kunt u dit toelichten in relatie tot de meerjarenafspraken met de Orde van medisch specialisten en de zorgverzekeraars? Komen veranderingen in de populatie onder zorg zoals door fusie van ziekenhuizen niet tot uiting in de fianciering van de medisch-specialistische zorg? Zo neen, waarom niet? Hoe beoordeelt u de uitspraak dat de zorgverzekeraars geen enkele interesse toonden? Kunnen onderzoeksvergoedingen van de farmaceutische industrie ten goede komen aan individuele specialisten? Kunt u bevorderen dat deze ten goede komen aan het ziekenhuisbudget? Welke maatregelen bent u bereid te nemen en op welke termijn teneinde te verwezenlijken dat specialisten worden gehonoreerd voor het geheel van hun beroepsmatige inspanningen in plaats van voor een optelsom van onderscheiden verrichtingen? Trouw, 21 juli 1999	 Ja. Neen, op dit moment is in drie van de ruim 100 ziekenhuizen in ons land besloten om weer terug te vallen op het oude verrichtingensysteem en heeft men het lokaal initiatief opgezegd. Overigens is mij wel bekend dat deze mogelijkheid in een aantal andere ziekenhuizen punt van gesprek is. Ja, bij ongeveer de helft van de ziekenhuizen loopt het lokaal initiatief ten einde. In 1995 is besloten op lokaal of regionaal niveau tot afspraken te komen tussen specialisten, ziekenhuizen en zorgverzekeraars over de volumina aan te leveren zorg en de daar bij behorende budgetten. Dit zijn de lokale initiatieven. In het verlengde van de voorstellen van de commissie Biesheuvel kwam er met ingang van 1 januari 1996 een einde aan het planningsbeleid van bedden en specialisten. Oorspronkelijk was het de bedoeling dat 1996 een overgangsjaar zou zijn en dat per 1 januari 1997 de budgetsystematiek van de ziekenhuizen op zodanige wijze zou zijn aangepast dat het aantal specialistenplaatsen en bedden niet langer (mede) bepalend zouden zijn voor de hoogte van het budget. De achteraf zeer optimistische gedachten over de aanpassing van de budgetsystematiek van de ziekenhuizen, waarbij afstemming met de verzekeraarsbudgettering noodzakelijk is, zijn niet uitgekomen en hier zal nog enige tijd mee gemoeid zijn. De bevriezing van het aantal specialistenplaatsen leidt in sommige ziekenhuizen, met name die te maken hebben met een forse groei van het aantal patiënten dat een beroep op het ziekenhuis doet, tot budgettaire problemen. Om die reden heb ik het voornemen het Cotg te vragen beleidsregels vast te stellen die regelen dat onder strikte voorwaarden mutaties in het aantal specialistenplaatsen (weer) kunnen leiden tot aanpassing van het ziekenhuisbudget en de lumpsums. Dat het geïntegreerd declareren naar 1 februari 2000 is verschoven heb ik op verzoek van betrokken partijen gedaan. Gezamenlijk is hard en constructief gewerkt om dit op 1 juli te realiseren. Het landelijke traject was ook voor 1 juli grotendeels afgerond maar vervolgens moeten de lokale partijen implementeren wat landelijk is afgesproken. Dit was volgens partijen niet realiseerbaar op 1 juli jl. Dit besluit is overigens niet van invloed op het voorgaande. In de meerjarenafspraken heb ik met betrokken partijen waaronder de Orde, NVZ en ZN vastgelegd dat voor de toekomstige organisatie en bekostiging van het geïntegreerd medisch specialistisch bedrijf gekomen zal worden tot één geïntegreerde bekostigingssystematiek. Inmiddels ligt er een uitvoeringstoets op hoofdlijnen voor van het Cotg over de opzet van dat stelsel. Aan een verdere uitwerking van het bekostigingsstelsel wordt door alle partijen gewerkt. Ik ben het gelet hierop dan ook oneens met de uitspraak over onvoldoende voortvarend handelen van de minister van Volksgezondheid, Welzijn en Sport en de zorgverzekeraars. Indien sprake is van bijvoorbeeld een fusie van twee ziekenhuizen dan komt de financiering van medisch-specialistische zorg als volgt tot uiting. De beide lumpsums worden bij elkaar genomen en de beide ziekenhuisbudgetten worden bij elkaar genomen. Vervolgens is men intern dan weer volledig vrij om de lumpsum te verdelen dan wel te herschikken. Ik ben het met die uitspraak volstrekt oneens. De zorgverzekeraars zijn alle zeer geïnteresseerd in een modernisering van het bekostigingsstelsel voor de ziekenhuiszorg. In de meerjarenafspraken ligt de weg daarnaar toe thans vast. De vergoedingen komen ten goede aan de individuele specialist. Bij de lokale initiatieven moet een specialist voor zijn extramurale omzet expliciet van te voren toestemming hebben gevraagd deze buiten het lokaal initiatief te houden. Daarbij moet hij/zij deze transparant maken. Dit is gedaan in het kader van het tegengaan van zogenaamde weglekeffecten. Als aan deze voorwaarden is voldaan kan ik de medisch specialist niet dwingen deze onderzoekstegoeden te laten opnemen in het lokaal initiatief. Dit is dan een zaak van het lokaal initiatief zelf. Het is uiteindelijk de bedoeling de lumpsums van de medisch specialisten te integreren met het ziekenhuisbudget. De huidige financiering van lumpsums door tarieven medisch specialisten kan dan komen te vervallen. De honoraria van de medisch specialisten kunnen worden opgenomen in de ziekenhuistarieven. Aangezien dit evenwel de nodige tijd zal vergen, biedt dit geen oplossing voor het korte termijn probleem van het eventueel niet verlengen van de lokale initiatieven. Momenteel wordt onderzocht welke mogelijkheden er zijn om de lokale initiatieven te behouden bijvoorbeeld door een flexibeler regelgeving rond de vaststelling van budgetten. Ook de voorzitter van de OMS roept de specialisten op om de deelname aan het lokale initiatief te continueren. Mijn streven is hierover in het najaar meer duidelijkheid te verschaffen.	 Volksgezondheid, Welzijn en Sport (VWS)
 KVR10009.xml	 1999	 SP	 Vragen over de uiteindelijke invulling van uitsluiting van vergoeding van de zogenaamde buiten-WTG-middelen: geneesmiddelen die apothekers en drogisten op grond van de Wet op de Geneesmiddelenvoorziening zonder recept mogen afleveren (zelfzorgmedicijnen), en over de definitie van chronisch gebruik van geneesmiddelen die zal worden toegepast.	 Is over de uiteindelijke invulling van de uitsluiting buiten-WTG-middelen, zoals aangekondigd in de laatste brief naar de Kamer en de brief naar artsen, apothekers en patiëntenorganisaties overleg gevoerd met de verschillende beroepsgroepen en de patiëntenorganisaties? Zo neen, waarom niet? Welke definitie zal worden gehanteerd voor chronisch gebruik van geneesmiddelen, in hoeverre is deze afhankelijk van de beoordeling van de arts, en acht deze beroepsgroep de maatregel uitvoerbaar? Is het waar dat, ook ingeval van een indicatie voor chronische behandeling, een patiënt die voor de eerste keer een zelfzorgmedicijn krijgt voorgeschreven de kosten hiervan de eerste twee weken zelf moet opbrengen? Zo ja, betekent dat niet een eigen bijdrage voor deze patiënten, en bent u bereid hiervan af te zien? Is het waar dat ook voor een middel als foliumzuur, dat onder andere voorgeschreven wordt ter verlaging van het risico op het krijgen van het kind met een neuraalbuiseffect, ook de eerste twee weken zelf betaald moet worden? Zo ja, acht u het niet van groot belang dat dit soort preventieve maatregelen voor iedereen zonder financiële drempel toegankelijk zijn en blijven, en bent u van mening dat eigen bijdragen dan ook vermeden dienen te worden in de preventieve zorg? Bestaat het risico dat huisartsen de maatregel zullen omzeilen, bijvoorbeeld door voor een langere periode voor te schrijven? Zo ja, kan dit leiden tot verspilling daar de aanspraak van 15 dagen indien een patiënt op een nieuw middel wordt ingesteld bedoeld is om tijdig na te gaan hoe een patiënt reageert op een geneesmiddel? Is het de bedoeling dat apothekers gaan controleren of patiënten een bepaald zelfzorgmedicijn voor het eerst gebruiken? Zo ja, hoe is dit uitvoerbaar aangezien patiënten geen vaste apotheek meer hebben? Wat is het oordeel van de beroepsgroepen over de lijst van buiten-WTG-middelen zonder chronische indicatie die geheel zijn uitgesloten van vergoeding zoals bijvoorbeeld microlax klysma? Erkent u dat het College van Zorgverzekeringen (voorheen Ziekenfondsraad) er met klem op heeft gewezen dat bij elke manier van beperken substitutie mogelijk is, dat dit een moeilijk in te schatten financieel effect zal hebben en bovendien ook therapeutisch ongewenste gevolgen kan hebben? Zo ja, hoe denkt u dat te voorkomen en heeft u hierover overleg gevoerd met de beroepsgroepen? Is de tijd tussen besluitvorming en uitvoering voldoende om de noodzakelijke voorbereidingen te treffen zoals computeraanpassingen en voorlichting aan patiënten? Kamerstuk 24 124, nr. 91 Volkskrant, 13 juli 1999	 De Ziekenfondsraad, thans College voor zorgverzekeringen (CVZ), heeft vertegenwoordigers van artsen, apothekers en patiëntenverenigingen betrokken bij het opstellen van het rapport «Uitsluiten buiten-WTG geneesmiddelen». De op- en aanmerkingen van de KNMG, de LHV, de Orde, de KNMP en de NP/CF zijn verwerkt in het uiteindelijke rapport. Er is sprake van chronisch gebruik wanneer een geneesmiddel gedurende 3 maanden per jaar, al dan niet aaneengesloten, gebruikt wordt voor de behandeling van een chronische aandoening. De voorschrijver zal op basis van zijn of haar kennis per aandoening moeten beoordelen of een dergelijk langdurig gebruik van een zelfzorggeneesmiddel noodzakelijk is. In het rapport «Uitsluiten buiten-WTG geneesmiddelen» is door de vertegenwoordigers van de voorschrijvers niet het voorbehoud gemaakt dat dit onderdeel van de maatregel in de praktijk niet uitvoerbaar is. De maatregel is vooral getroffen om te voorkomen dat de desbetreffende geneesmiddelen toch voor niet-chronische aandoeningen voor rekening van het ziekenfonds- en standaardpakket worden voorgeschreven. Uit onderzoek is gebleken dat zelfzorggeneesmiddelen soms langdurig worden voorgeschreven zonder dat daarvoor een duidelijke aanleiding is. De vijftien-dagen-maatregel draagt er naar verwachting toe bij dat niet te lichtvaardig wordt besloten tot een chronische indicatie op recept. De kosten van een eerste recept voor een zelfzorggeneesmiddel zijn in het algemeen laag en daarom heb ik besloten dat deze voor rekening van de patiënt kunnen komen. De vijftien-dagen-maatregel is ook van toepassing op preventieve geneesmiddelen zoals foliumzuur. De kosten van het eerste recept voor dergelijke middelen zijn in het algemeen dusdanig laag dat van een financiële drempel geen sprake is (een eerste recept voor foliumzuur bedraagt circa f 2,00). Om een te zware belasting bij langdurig gebruik te voorkomen, blijven vervolgrecepten voor deze preventieve zelfzorggeneesmiddelen wel voor vergoeding in aanmerking komen. Dat zou geen zin hebben, omdat onafhankelijk van de feitelijke hoeveelheid geneesmiddel die op het eerste recept wordt voorgeschreven, er geen aanspraak bestaat in geval van een nieuwe medicatie gedurende de eerste 15-dagen. Als een huisarts desondanks een recept voor langere tijd voorschrijft en de verzekerde het geneesmiddel beslist voor langere tijd afgeleverd wil krijgen, betaalt de verzekerde het gehele recept zelf. Op basis van zijn overeenkomst met de zorgverzekeraar dient de apotheker de hulp te verlenen waarop de verzekerde aanspraak heeft. De apotheker zal dus moeten controleren of sprake is van een eerste recept, zoals deze dat momenteel ook doet in het kader van de prescriptieregeling. Indien de apotheker ervan overtuigd is dat sprake is van een eerste recept voor de patiënt, dient de patiënt het recept voor 15 dagen te betalen. Gezien het feit dat de meeste mensen een vaste apotheek bezoeken verwacht ik hierbij weinig moeilijkheden. Indien ten onrechte de kosten van een herhaalrecept in rekening zijn gebracht bij de patiënt, is het de taak van de zorgverzekeraar dit op verzoek van de verzekerde te corrigeren. De Centrale Medisch Pharmaceutische Commissie (CMPC) van de Ziekenfondsraad (thans Commissie Farmaceutische Hulp van het College voor zorgverzekeringen (CVZ)) heeft de lijst van buiten-WTG geneesmiddelen opgesteld die geheel van vergoeding worden uitgesloten. De beroepsgroepen zijn hierbij betrokken geweest. Nadat de Ziekenfondsraad over de lijst aan mij had geadviseerd en deze middelen door wijziging van de Regeling farmaceutische hulp 1996 uit het pakket zijn verwijderd, zijn van verschillende kanten op- en aanmerkingen ontvangen. In verband daarmee heb ik besloten de maatregel die met ingang van 1 september 1999 van kracht wordt, nog enigszins te wijzigen. Zo zal Microlax klysma weer in het pakket worden opgenomen indien het voorgeschreven wordt voor chronisch gebruik. De Regeling farmaceutische hulp 1996 zal nog dienovereenkomstig per 1 september 1999 worden aangepast. In de praktijk zal substitutie naar middelen die wel voor vergoeding in aanmerking komen niet voor honderd procent te voorkomen zijn. De overweging om een ander, geheel vergoed geneesmiddel voor te schrijven zal in veel gevallen niet aan de orde zijn, omdat voor chronische patiënten ook de buiten-WTG geneesmiddelen vergoed blijven. Ik vertrouw erop dat artsen zich bij het voorschrijven blijvend professioneel zullen opstellen en een gepast gebruik van geneesmiddelen blijven bevorderen. Voorts heb ik het voorstel van het College voor zorgverzekeringen overgenomen om ook de aanspraak op identieke WTG geneesmiddelen te beperken en probeer ik via voorlichting aan voorschrijvers, afleveraars en patiënten het draagvlak voor deze maatregel te optimaliseren. Uiteraard is niet uit te sluiten dat er enige substitutie op zal treden, maar dat is niet op voorhand te berekenen. Door middel van het volgen van de GIP-cijfers zal het College voor zorgverzekeringen nagaan in hoeverre er substitutie plaats vindt. Tijdens het Algemeen Overleg Geneesmiddelen van april jl. heb ik aangekondigd de maatregel, zoals beschreven in het rapport van 25 februari 1999 van de Ziekenfondsraad «Uitsluiten buiten-WTG geneesmiddelen», op 1 september 1999 in te voeren. Zeer recent heeft de LHV mij attent gemaakt op de problemen m.b.t. de computeraanpassingen. Vervolgens heeft hierover met spoed overleg plaatsgevonden met de beroepsgroepen en hun softwareleveranciers. Hoewel op 1 september de automatisering niet volledig zal zijn aangepast, vertrouw ik erop voorschrijvers en afleveraars zoveel mogelijk hun medewerking verlenen aan de maatregel met de instrumenten die ze thans voorhanden hebben. Medio augustus start de voorlichtingscampagne naar de patiënt via advertenties en een folder die verkrijgbaar zal zijn bij onder andere huisartsen, apothekers en bibliotheken.	 Volksgezondheid, Welzijn en Sport (VWS)
 KVR1001.xml	 1994	 GroenLinks	 De vragen betreffen subsidiëring van (een haalbaarheidsstudie naar) het Envirodung Project.	 Wilt u de pre´-haalbaarheidsstudie naar de mogelijkheden van het Envirodung Project om Nederlandse mest naar India te exporteren aan de Kamer doen toekomen? Welke conclusies trekt u uit dit onderzoek ten aanzien van de wenselijkheid en haalbaarheid van dit project? Zult u de Kamer op de hoogte houden van eventuele nieuwe subsidies die door het Rijk aan (het onderzoek naar) het Envirodung Project worden verstrekt? Zie Aanhangsel Handelingen nr. 265, vergaderjaar 1994–1995	 Het rapport van deze studie is nog niet gereed. Een eerste concept is nog in discussie, onder meer in de Adviescommissie Mestverwerking. Als het is vastgesteld zal ik de Kamer het rapport doen toekomen – in gegevens ter vertrouwelijke kennisneming – vergezeld van mijn standpunt over de conclusies. Bij mijn oordeelsvorming zal ik het advies betrekken dat de Adviescommissie Mestverwerking zal uitbrengen over het rapport en laat ik mij bijstaan door een ambtelijke besluitvormingscommissie. Ik verwacht dat de besluitvormingsprocedure omtrent het voorliggende project in april afgerond zal zijn. Ja.	 Landbouw, Natuurbeheer en Visserij
 KVR10010.xml	 1999	 CDA	 Aanvullende vragen op die gesteld door het lid Kant (zie nr. 2989916120) over het feit dat chronisch zieken zelf opdraaien voor de kosten van zelfzorgmiddelen (of Buiten-WTG-middelen).	 Heeft u in een brief aan artsen, apothekers en patiëntenorganisaties aangegeven dat chronisch zieken de eerste twee weken de kosten van zelfzorgmiddelen zelf dienen te gaan betalen? Welke besparing beoogt u hiermee te bereiken? Is onderzoek gedaan naar mogelijke substitutie welke zou kunnen plaatsvinden naar duurdere middelen die wel voor volledige vergoeding in aanmerking komen? Zo ja, wat waren daarvan de uitkomsten en zo neen, waarom niet? Welke criteria zijn van toepassing bij de bepaling of iemand chronisch ziek is? Op welke wijze wordt de indicatie bepaald en hoe vindt de controle daarop plaats? Hoe past deze beleidslijn in de bredere context van de modernisering van het geneesmiddelenvergoedingssysteeem? Bent u het in dat verband eens met de CDA-fractie dat over deze beleidslijn beter eerst in die bredere context met de Kamer van gedachten had kunnen worden gewisseld? Zo neen, waarom kiest u dan voor deze buiten de Kamer om tot stand gekomen op zichzelf staande beleidslijn? Op welke moment bent u tot deze beleidslijn gekomen? Hoe groot is de financiële belasting van chronisch zieken inmiddels geworden, en wat is het aandeel daarin van deze beleidslijn? Kunt u ook de Kamer de inhoud en vormgeving van deze beleidslijn doen toekomen? Volkskrant, 13 juli 1999	 Ja, het betreft zelfzorggeneesmiddelen die in principe van vergoeding worden uitgesloten, maar waarvoor een uitzondering wordt gemaakt voor chronisch zieken. De vijftien-dagen-maatregel geldt alleen voor nieuwe gebruikers van deze geneesmiddelen. Deze vijftien-dagen-maatregel moet niet als besparingsmaatregel worden beschouwd, maar als instrument om te voorkomen dat te lichtvaardig wordt overgegaan tot chronisch gebruik op recept. De vijftien-dagen-maatregel zal wat betreft de chronisch gebruikers hooguit enkele miljoenen opbrengen. De maatregel is vooral getroffen om te voorkomen dat de desbetreffende geneesmiddelen toch voor niet-chronische aandoeningen voor rekening van het ziekenfonds- en standaardpakket worden voorgeschreven. In die zin moet de vijftien-dagen-maatregel voorkomen dat de beoogde besparingen voor een deel te niet worden gedaan door dergelijke voorschriften. Gezien het feit dat het merendeel van de zelfzorggeneesmiddelen bij chronisch gebruik wel voor vergoeding in aanmerking blijft komen, zal de overweging om een ander, geheel vergoed geneesmiddel voor te schrijven in de meeste gevallen niet aan de orde zijn. Alleen het eerste recept komt voor rekening van de patiënt en dit vormt, gezien de relatief lage kosten, in het algemeen geen reden om uit te wijken naar andere middelen. Tevens vertrouw ik erop dat artsen zich bij het voorschrijven blijvend professioneel zullen opstellen en een gepast gebruik van geneesmiddelen blijven bevorderen. Uiteraard is niet uit te sluiten dat er enige substitutie op zal treden, maar dat is niet op voorhand te berekenen. Door middel van het volgen van de GIP-cijfers zal het College voor zorgverzekeringen nagaan in hoeverre er substitutie plaats vindt. Er is sprake van chronisch gebruik wanneer een geneesmiddel gedurende 3 maanden per jaar, al dan niet aaneengesloten, gebruikt wordt ter behandeling van een chronische aandoening. De voorschrijver zal op basis van zijn of haar kennis per aandoening moeten beoordelen of een dergelijk langdurig gebruik van een zelfzorggeneesmiddel noodzakelijk is. Controle op de naleving van dit onderdeel van de maatregel behoort tot de taken van de zorgverzekeraar. Deze maatregel staat los van de modernisering van het geneesmiddelenvergoedingssysteem. Het voornemen om de aanspraak op zelfzorggeneesmiddelen te beperken is aangekondigd in het Regeerakkoord en nader uitgewerkt in het JOZ 1999. Tijdens de Algemene Politieke Beschouwingen en het Algemeen Overleg Geneesmiddelen van april jl. is deze maatregel aan de orde geweest. Het NIVEL heeft op mijn verzoek onlangs een onderzoek verricht naar de financiële positie van chronisch zieken, waarbij gebruik werd gemaakt van de gegevens afkomstig van een representatief patiëntenpanel. Hieruit blijkt dat de chronisch zieken in dit onderzoek in 1997 gemiddeld een bedrag van f 78,- per maand aan extra ziektekosten hebben besteed. De mate waarin extra kosten worden gemaakt verschilt per aandoening. Voor nadere informatie over dit onderzoek verwijs ik u naar het NIVEL-rapport, waarvan de Vaste Commissie voor Volksgezondheid, Welzijn en Sport in juni van dit jaar een exemplaar heeft ontvangen. De onderhavige maatregel zal naar verwachting slechts een zeer geringe invloed hebben op de financiële belasting van chronisch zieken. Het gaat immers om een eenmalige betaling van de kosten voor het eerste recept, die bij zelfzorggeneesmiddelen laag zijn. Bovendien geldt de betaling voor het eerste recept alleen voor nieuwe gebruikers. Ik stuur u hierbij een exemplaar van het rapport «Uitsluiten buiten-WTG geneesmiddelen» van de Ziekenfondsraad.	 Volksgezondheid, Welzijn en Sport (VWS)
 KVR10011.xml	 1999	 SGP	 Vragen over de introductie van de zogenaamde abortuspil (RU 486, onder de naam Mifygene) in Nederland.	 Kent u de berichtgeving rond de introductie van de RU 486, de zogenoemde abortuspil onder de naam Mifygene, in Nederland? In hoeverre is de Europese Commissie bevoegd om op grond van verordening nr. 2309/93 EG de abortuspil toe te laten op de Nederlandse markt? In hoeverre bent u van mening dat de abortuspil, gezien haar specifieke werking, kan worden aangemerkt als een regulier geneesmiddel? Bent u van mening, mede in het licht van de vorige vraag, dat de introductie van de abortuspil in Nederland zodanige ethische en maatschappelijke bezwaren oproept, dat daarop niet de normale toelatingsprocedure via het College ter Beoordeling van Geneesmiddelen van toepassing kan zijn? Is er bij de toelating van de abortuspil sprake geweest van een zelfstandige beslissing? Heeft de beslissing van Duitsland om de abortuspil toe te laten daarbij enige rol gespeeld? Is er ook sprake van een registratieaanvraag voor de abortuspil op Europees niveau? In hoeverre zit er overlap tussen deze procedures? Kunt u verklaren, mede in het licht van het in de vorige vraag gestelde, waarom de beslissing over de introductie van de abortuspil in Nederland zo overhaast genomen lijkt te zijn? Hoe verhoudt het voorschrijven van de abortuspil zich met de bepalingen van de Wet Afbreking Zwangerschap? In welke mate zijn ethische en maatschappelijke bezwaren zwaarwegend genoeg om toelating van de abortuspil alsnog te weigeren? Welke middelen heeft de Nederlandse regering om op grond van ethische en maatschappelijke bezwaren tegen bepaalde medische producten die op Europees niveau zijn toegelaten, de introductie in Nederland te weigeren? Bent u bereid om met alle de haar ter beschikking staande middelen en bevoegdheden de introductie van de abortuspil in Nederland alsnog tegen te gaan? Deelt u de mening dat in het vervolg beslissingen met dergelijke ethische en maatschappelijke consequenties een fundamenteler afweging verdienen? Welke rol ziet u hierbij voor de Kamer? O.m. ANP bericht, 7 juli 1999	 Ja. Het geneesmiddel Mifegyne betreft een geneesmiddel dat niet via de gecentraliseerde procedure van Raadsverordening nr. 2309/93 EG zal worden toegelaten, maar via de procedure van wederzijdse erkenning. Op grond van deze zogenaamde gedecentraliseerde procedure dienen lidstaten van de EU in principe elkaars vergunningen voor het in de handel brengen van geneesmiddelen te erkennen en over te nemen. In het onderhavige geval is gevraagd over te gaan tot erkenning van de door Frankrijk afgegeven handelsvergunning voor Mifegyne. Er is in zoverre sprake van een zelfstandige beslissing dat het College ter beoordeling van geneesmiddelen de gegevens die ten grondslag liggen aan de Franse vergunning voor het in de handel brengen heeft beoordeeld en heeft geconstateerd dat deze in overeenstemming zijn met de Europese wetgeving. Hierop heeft het College ter beoordeling de door de Franse bevoegde autoriteiten verleende vergunning erkend. Kenmerk van de gedecentraliseerde procedure is de snelle wederzijdse erkenning van registratiebesluiten, die na zorgvuldige toetsing aan de communautaire normen tot stand komen. Van een overhaaste beslissing is derhalve geen sprake. Indien voor een geneesmiddel reeds handelsvergunningen zijn afgegeven door nationale bevoegde autoriteiten van lidstaten, kan geen registratie door middel van de gecentraliseerde procedure meer plaatsvinden, overlap tussen procedures is dus niet aan de orde. Het geneesmiddel Mifegyne valt binnen de definitie van geneesmiddel zoals die is opgenomen in de richtlijn 65/65/EEG en in de Wet op de geneesmiddelenvoorziening. Zowel het Europese als het Nederlandse geneesmiddelenrecht zijn daarmee op dit farmaceutisch product van toepassing. Neen. De wettelijke regels – ongeacht eventuele ethische bezwaren – bieden het College ter beoordeling van geneesmiddelen geen ruimte voor het toepassen van een andere dan de normale toelatingsprocedure voor dit geneesmiddel. In die toelatingsprocedure vormen ethische bezwaren geen grond om de toelating van een geneesmiddel te weigeren. Voor zover het middel wordt voorgeschreven voor het afbreken van een zwangerschap zijn de bepalingen van de Wet afbreking zwangerschap van toepassing. Door het College ter beoordeling van geneesmiddelen erkende vergunningen voor het in de handel brengen kunnen niet door de Nederlandse regering terzijde worden gelegd om introductie van een medisch product te weigeren. Hetzelfde geldt voor vergunningen die door de Europese Commissie zijn afgegeven. Nog afgezien van het feit dat mij geen middelen ter beschikking staan om de introductie van de abortuspil in Nederland tegen te gaan, is daarvoor ook geen reden. Voor de toepassing van Mifegyne in de praktijk van afbreking van zwangerschap gelden dezelfde regels als voor andere medisch-technische behandelingen gericht op de afbreking van een zwangerschap. De politieke afweging omtrent zwangerschapsafbreking heeft plaatsgevonden na langdurige maatschappelijke en politieke discussie en volgens de geëigende democratische procedures. Ik zie geen reden om onderscheid te maken naar de aard van de behandelmethode en derhalve is een verbod van de toepassing van Mifegyne als abortuspil niet aan de orde. In aansluiting op mijn antwoord op vraag 10 deel ik u mee van mening te zijn dat een fundamentele afweging van ethische aspecten ter zake reeds heeft plaatsgevonden. Wel stel ik mijzelf de vraag in hoeverre de toepassing van de abortuspil een zinvolle aanvulling is op de instrumentele behandelmethoden zoals in ons land worden toegepast. Ik zal de Gezondheidsraad verzoeken om mij te adviseren over de doelmatigheid en de doeltreffendheid van de abortuspil voor de praktijk van de abortushulpverlening in ons land.	 Volksgezondheid, Welzijn en Sport
 KVR10013.xml	 1999	 GroenLinks	 Vragen naar aanleiding van het artikel "Een hartzieke Surinamer is een potentiele dode" in De Volkskrant van 29 juli 1999.	 Bent u op de hoogte van de huidige situatie in Suriname en kent u het artikel «Een hartzieke Surinamer is een potentiële dode»? Deelt u de analyse dat de Surinaamse gezondheidszorg in het bijzonder wordt getroffen door de huidige problemen in Suriname? Is het u bekend dat de patiënten die vallen onder de Regeling Laagfrequente Aandoening (RLA) eveneens de nadelige gevolgen ondervinden van de huidige situatie, zowel in Nederland als in Suriname? Deelt u onze mening dat ernstig zieke mensen niet de dupe mogen worden van de huidige situatie? Bent u bereid om iets te doen voor zieke Surinamers voor wie de huidige situatie ernstige gezondheidsrisico’s met zich mee brengt? Zo ja, wat wilt u ondernemen en welke mogelijkheden ziet u om iets te doen? Zo neen, wat moet er volgens u dan gebeuren? De Volkskrant, 26 juli 1999	 Ja. Vele sectoren in de Surinaamse samenleving ondergaan thans de negatieve gevolgen van het beleid van de huidige Surinaamse regering. De gezondheidszorg vormt daarop helaas uitzondering. Neen, wij hebben daar geen aanwijzing voor. Ja. Het betreft hier evenwel een verantwoordelijkheid van de Surinaamse autoriteiten. De Regeling Laagfrequente Aandoeningen (RLA) biedt soelaas voor levensbedreigende situaties. Zoals bekend is begin dit jaar besloten opnieuw gelden ter beschikking te stellen voor de RLA-regeling.
 KVR10014.xml	 1999	 PvdA	 Vragen over het feit dat de Roma-zigeuners het slachtoffer zijn geworden van de etnische zuiveringen in Kosovo.	 Heeft u kennisgenomen van de door het European Roma Rights Centre geuite berichten over etnische zuiveringen in Kosovo, waarvan de Roma het slachtoffer zijn? Hoe beoordeelt u de berichten en over welke andere informatie beschikt u waar het gaat om mensenrechtenschendingen tegen Roma in Kosovo? Bent u bereid zich in te spannen voor aanvullende, effectieve bescherming van de Kosovaarse Roma door met name KFOR, maar ook door de UNHCR, de OVSE en de Raad van Europa? Zo ja, welke maatregelen stelt u voor? Welke opvangmogelijkheden zijn er op dit moment voor Roma die Kosovo zijn ontvlucht? Bent u bereid zich in te spannen voor een nadrukkelijke aandacht voor de Roma in de bilaterale en multilaterale ontwikkelings- en steunplannen voor Zuid-Oost Europa? Persverklaring, ERRC, 9 juli 1999	 Ja. Deze berichten zijn zorgwekkend. Zij corresponderen met andere informatie waarover wij beschikken, met name het bijgevoegde rapport van UNHCR en de OVSE over de positie van etnische minderheden in Kosovo. Eén van de hoofdtaken van KFOR, waaraan Nederland substantieel bijdraagt, is het creëren van een veilige omgeving om de terugkeer van vluchtelingen en ontheemden mogelijk te maken. Daarbij hoort het handhaven van openbare orde en veiligheid. KFOR vervult deze taak binnen de beschikbare middelen en capaciteiten en zonder aanziens des persoons. Daarnaast is begonnen met de stationering van een internationale politiemissie, die wordt geleid door het tijdelijke VN-bestuur in Kosovo (UNMIK). Deze politiemacht zal een belangrijke rol spelen in handhaving van de openbare orde. Nederland heeft recentelijk in een belangrijke behoefte van UNMIK voorzien door USD 5 miljoen beschikbaar te stellen voor urgente salarisbetalingen aan lokaal personeel, met name in de gezondheidszorg. Vanuit deze Nederlandse bijdrage is een bedrag van USD 250 000 gereserveerd voor het mediaprogramma van de OVSE-pijler van UNMIK. Lokale media die door dit programma worden gefinancierd zijn begonnen met het uitzenden van verzoenende boodschappen die naar verwachting zullen bijdragen aan verzoening tussen de etnische gemeenschappen in Kosovo. Nederland heeft tijdens de donorconferentie van 28 juli USD 15 miljoen aan additionele ondersteuning toegezegd aan de gezamenlijke VN-instellingen. Een belangrijk deel van dit geld komt ten goede aan UNHCR, dat hulp verleent aan vluchtelingen en ontheemden in en om Kosovo. UNHCR streeft ernaar om, op basis van haar eigen mandaat en verantwoordelijkheid, een zo adequaat mogelijke bescherming te bieden aan alle vluchtelingen in en om Kosovo. De Regering volgt de ontwikkelingen nauwlettend en ziet uit naar de voorstellen die mogelijk zullen resulteren uit de missie van de Raad van Europa en de OVSE-ODIHR van 26 juli tot en met 2 augustus. Hoewel vele Roma Kosovo zijn ontvlucht, met name naar de overige delen van de FRJ, heeft UNHCR aangegeven de Roma zoveel mogelijk binnen Kosovo zelf te willen beschermen. Zo is een tentenkamp ingericht bij Obilic voor Roma die zich tot op heden in zorgwekkende omstandigheden in Kosovo Polje bevinden. UNHCR werkt niet gaarne mee aan evacuatie buiten Kosovo, omdat zulks zou kunnen worden uitgelegd als medeplichtigheid aan etnische zuiveringen. De opvang van staatswege door Servië van de Roma die in deze FRJ-republiek hun toevlucht hebben gezocht, laat te wensen over. Overigens is dit ook in belangrijke mate het geval bij de opvang van staatswege van etnisch-Servische vluchtelingen uit Kosovo. Roma-kinderen zijn voor zover bekend uitgesloten van het reguliere Servische onderwijs. Nederland zal bepleiten dat in de humanitaire hulpprogramma’s van UNHCR en de Rode Kruis familie de opvang van Roma in Servië een specifiek aandachtspunt zal zijn. Nederland heeft in internationale fora als de Raad van Europa, de OVSE en in EU-verband steeds aangedrongen op verbetering van de positie van de Roma, o.a. via gerichte steunprogramma’s. Deze beleidslijn zal worden voortgezet. Zowel vanuit MATRA- als Ontwikkelingssamenwerkingsfondsen wordt een toenemend aantal activiteiten gefinancierd gericht op verbetering van de positie van Roma in Midden- en Oost-Europa. Met name het werk van de Special Group on the Roma/Gypsies van de Raad van Europa zal verder door Nederland worden ondersteund onder meer door het ter beschikking stellen van een Roma-coördinator. Bijlage ter inzage gelegd bij afdeling Parlementaire Documentatie
 KVR10016.xml	 1999	 CDA	 Vragen over het verbod van de Europese Commissie op de steun door de regering aan Nederlandse pomphouders aan de Duitse grens.	 Heeft de Europese Commissie de door de regering reeds toegezegde steun aan de Nederlandse pomphouders aan de grens met Duitsland verboden? Moet zelfs de reeds uitgekeerde steun worden terugbetaald? Erkent u dat desbetreffende pomphouders daardoor in ernstige financiële problemen zullen geraken? Bent u van mening dat de met de reeds toegezegde – en in sommige gevallen ook reeds toegekende – steun verwachtingen zijn gewekt bij deze pomphouders? Hebt u het voornemen de Nederlandse pomphouders op een andere wijze te compenseren? Zo ja, op welke wijze? Zo neen, waarom niet? Wat heeft u ondernomen sinds bekend is dat de compensatieregeling als aanmeldingsplichtige staatssteun moet worden gekwalificeerd en niet mag worden uitgevoerd dan nadat de Commissie daarin heeft toegestemd? Begrotingsbehandeling EZ, 13 oktober 1998, Handelingen II, vergaderjaar 1998–1999, blz. 741	 Deels. De Europese Commissie heeft een gedeeltelijke negatieve beschikking afgegeven inzake de Tijdelijke regeling subsidie tankstations grensstreek Duitsland. Bij de beoordeling van de regeling is de Europese Commissie niet uitgegaan van het mogelijke misbruik van de de minimis-regel, maar de beoordeling is geschied met het oog op het risico van cumulering van steun volgens de de minimis-regel. Volgens de de minimis-regel mag de totale som die het bedrijf aan de minimis-steun ontvangt niet boven de limiet van 100 000 EURO over een periode van 3 jaar stijgen. De Commissie is van oordeel dat de de minimis-regel slechts van toepassing zou kunnen zijn indien elk tankstation als afzonderlijke onderneming zou kunnen worden beschouwd. Volgens de Commissie kan een tankstation niet als afzonderlijke onderneming worden beschouwd wanneer één eigenaar verscheidene tankstations bezit, hetgeen het geval kan zijn bij tankstations in eigendom van en geëxploiteerd door de oliemaatschappij, of wanneer de vrijheid van «onafhankelijke» exploitanten zodanig door exclusieve afname- en huurovereenkomsten wordt ingeperkt dat grote oliemaatschappijen in feite zeggenschap over hen hebben, zoals het geval kan zijn bij tankstations in eigendom van de oliemaatschappij en geëxploiteerd door de wederverkoper. Op bovenstaande beoordelingsgrond is de Commissie tot de conclusie gekomen dat de subsidie aan 183 tankstations aan de grens met Duitsland geen steun is, aangezien de subsidie aan deze tankstations onder de de minimis-regel valt. De subsidie die Nederland heeft toegekend aan 200 andere tankstations nabij de Duitse grens valt volgens de Europese Commissie niet onder de de minimis-regel en dient derhalve als staatssteun te worden aangemerkt. Deze steun is volgens de Europese Commissie onverenigbaar met de gemeenschappelijke markt en dient te worden teruggevorderd. De Commissie heeft in haar besluit waarin ze de verleende subsidie aan 200 tankstations als onwettig aanmerkt de tankstations in twee categorieën onderverdeeld, te weten: + in aan aantal gevallen (49 tankstations) is cumulatie van steun opgetreden, omdat dezelfde maatschappij verscheidene tankstations in eigendom heeft en exploiteert, of omdat dezelfde wederverkoper meer dan eens steun heeft aangevraagd en derhalve verscheidene malen op de lijst van voor steun in aanmerking komende ontvangers voorkomt; + in 151 gevallen kan de Nederlandse regering, door de toekenning van de steun, feitelijk worden geacht de leverancier geheel of gedeeltelijk te compenseren voor zijn verplichting op grond van de prijsmanagementsysteem (PMS)-clausule, hetgeen leidt tot cumulering van de steun op het niveau van de leveranciers. Indien deze steun niet werd gegeven dan zou de leverancier de pomphouder compensatie moeten bieden. De respectievelijke oliemaatschappijen zijn in dit geval volgens de Commissie de feitelijke ontvangers van de steun. Daarnaast heeft de Europese Commissie bepaald dat de subsidie die Nederland heeft toegekend aan 250 tankstations nabij de Duitse grens met de gemeenschappelijke markt onverenigbaar is en teruggevorderd dient te worden, aangezien deze tankstations geen of onvoldoende informatie verstrekt hebben. De Commissie kan derhalve niet uitsluiten dat de steun geen merkbare invloed op het handelsverkeer en de mededinging tussen de lidstaten heeft, in de zin van de mededeling van de Commissie inzake de de minimis-steun. Ja, Nederland dient de steun die ingevolge de beschikking van de Commissie onwettig ter beschikking is gesteld van de ontvangers terug te vorderen. Het valt niet uit te sluiten dat pomphouders in financiële problemen zouden kunnen raken. De specifieke financiële situatie van individuele pomphouders is mij echter niet bekend. Ingeval de Europese Commissie terugvordering van ten onrechte verleende subsidie eist, is de terugvordering een plicht waaraan een lidstaat zich niet op grond van overwegingen van nationaal recht kan onttrekken. Wel kunnen zich situaties van absolute onmogelijkheid tot terugvordering voordoen, bijvoorbeeld omdat de begunstigde heeft opgehouden te bestaan, of omdat de rechter zulks op basis van andere overwegingen verbiedt (zo zou het vertrouwensbeginsel, zoals dat als algemeen rechtsbeginsel deel uitmaakt van het gemeenschapsrecht dat door het HvJ in acht wordt genomen, onder omstandigheden een rol kunnen spelen). Ik zie geen mogelijkheden om de Nederlandse pomphouders op een andere wijze te compenseren. Bij eerdere gelegenheden, zoals in het kader van het Belastingplan 1993, hebben discussies plaatsgevonden met zowel de Eerste als de Tweede Kamer der Staten-Generaal. Ik moge in dit verband verwijzen naar de brief 8 april 1993 van de toenmalige Staatssecretaris van Financiën aan de Voorzitter van de Tweede Kamer der Staten-Generaal waarin deze een analyse heeft gegeven van onder meer de mogelijkheden op het gebied van een eventuele compensatie. Onderwerp van discussie toentertijd was een drietal alternatieve compensatiemogelijkheden, namelijk het creëren van een rentevoordeel door een uitstel van betaling van twee maanden voor de accijns, een accijnsdifferentiatie afhankelijk van de regio waarin het tankstation is gevestigd en het toekennen van de status van accijnsgoederenplaats aan een in de grensstreek gevestigd tankstation. Met betrekking tot de hiervoor genoemde accijnsdifferentiatie wordt opgemerkt dat hiervoor een derogatie noodzakelijk is van de Raad van de Europese Gemeenschappen. In 1997 heeft Nederland een verzoek tot zo’n derogatie ingediend. Deze werd niet verleend. De beide andere alternatieve stuitten op juridische bezwaren uit hoofde van het gelijkheidsbeginsel en uit hoofde van het EG-recht. Deze conclusie was mede gebaseerd op een advies van de Landsadvocaat. Ik wil in dit verband voorts verwijzen naar de brief van de Staatssecretaris van Financiën van 2 december 1994 aan de Voorzitter van de Eerste Kamer der Staten-Generaal waarin deze antwoord geeft op vragen van het lid Boorsma inzake een voorstel tot compensatie overeenkomstig een door Meijburg & Co ontwikkelde alternatieve wijze. Het voorstel betrof een eenmalige compensatie, die zou moeten worden geëffectueerd via een voorziening op de fiscale balans. Met behulp van deze voorziening zou de belasting over een deel van de winst kunnen worden uitgesteld. Ook met betrekking tot deze voorziening moest worden geconcludeerd dat zo’n maatregel geen geschikt instrument zou zijn. Deze zou bovendien moeten worden aangemeld bij de Europese Commissie als steunmaatregel. Nu ook toepassing van de onderhavige de de minimis-regel – althans voor een deel – is afgewezen door de Commissie acht ik geen andere mogelijkheden aanwezig om tot compensatie over te gaan. Daar komt bij dat elke beleidsmaatregel die zich specifiek richt op de onderhavige groep pomphouders – zo een dergelijke maatregel al denkbaar is – als ongeoorloofde steunmaatregel zal worden aangemerkt. Dit standpunt is ook neergelegd in de brief van 12 maart 1999 van de Staatssecretaris van Financiën en ondergetekende waarin antwoord wordt gegeven op een aantal vragen van de vaste Commissie voor Financiën over de Tijdelijke regeling subsidie tankstations grensstreek Duitsland (kamerstukken II, 1998/99, 26 200 IXB, nr. 16). Voordat de uitkomst van de procedure van de Europese Commissie bekend was, is de regeling ongewijzigd uitgevoerd, aangezien er geen duidelijkheid was over de uitkomsten van de procedure. Het al eerder opschorten van de regeling zou achteraf gezien ook het gevolg hebben gehad, dat voor een groot aantal tankstations geen subsidie zou worden verleend, terwijl zulks naar nu blijkt, wel rechtmatig is. Zoals reeds eerder vermeld in de brief van 12 maart 1999 van de Staatssecretaris van Financiën en ondergetekende (zie hiervoor) is er, nadat bekend was dat de Europese Commissie nadere vragen zou stellen, voortdurend overleg geweest met de brancheorganisaties. Toen de Europese Commissie op 20 januari 1999 de Nederlandse regering in kennis stelde van haar besluit tot vaststelling van een voorlopige beschikking en de regering gelastte de nodige informatie te verschaffen, is de pomphouders per brief gevraagd de benodigde informatie te verstrekken. In deze brief zijn de pomphouders ervoor gewaarschuwd dat niet tijdige beantwoording van de vragen van de Europese Commissie ertoe zouden kunnen leiden dat de Europese Commissie de reeds toegekende subsidiebedragen als onwettig zou aanmerken. Kamerstuk 26 200 IXB, nr. 273	 Financien
 KVR10017.xml	 1999	 SP	 Vragen naar aanleiding van een geval van hulp bij zelfdoding bij een niet-terminale dementerende psychiatrische patient, waarbij de hulp bij zelfdoding niet wordt vervolgd.	 Hebt u kennisgenomen van de verslaglegging in het Nederlands Tijdschrift voor Geneeskunde van de hulp bij zelfdoding bij een niet-terminale patiënt met een organisch-psychiatrische stoornis? 1, 2 Zo ja, hoe beoordeelt u het feit dat deze zaak na beoordeling door de officier van Justitie en het College van Procureurs-Generaal, niet tot vervolging heeft geleid? Wat is uw reactie op de mening van emeritus-hoogleraar Van Dantzig dat hier sprake is van een doorbraak omdat ondraaglijk lijden bij het vooruitzicht dement te worden niet uitzichtloos is «want als de dementie eenmaal ver genoeg is voortgeschreden, lijd je niet meer»? Bent u met Van Dantzig van mening dat de legalisering van euthanasie voor dementerende psychiatrische patiënten dichterbij is gekomen, nu genoemde hulp bij zelfdoding niet wordt vervolgd en vindt u dit een gewenste ontwikkeling? Hoe groot acht u het risico dat in de praktijk sluipenderwijs een verruiming plaats vindt van de gehanteerde normen voor euthanasie bij ondraaglijk en uitzichtloos psychisch lijden, nadat in 1994 de Hoge Raad in de zaak Chabot oordeelde dat dit in uitzonderlijke omstandigheden aanvaardbaar kan zijn? Erkent u dat het wanneer iemand niet in een stervensfase is en met name bij geestelijk lijden, buitengewoon moeilijk is te beoordelen of er sprake is van een autonome doodswens en dat deze niet losgekoppeld kan en mag worden van externe sociale omstandigheden? Hoe beoordeelt u in dit licht de voorspelling van Van Dantzig dat de praktijk een wettelijke regeling die euthanasie bij dementerenden mogelijk maakt, zal afdwingen omdat de druk op verpleeghuizen al groot is en er zoveel oude mensen komen dat volwaardige zorg niet meer mogelijk is? Erkent u dat deze voorspelling voortkomt uit de constatering dat oudere mensen nu reeds worden geconfronteerd met onvoldoende zorg door gebrek aan thuiszorg en overvolle verpleeghuizen? Bent u van mening dat het beleid erop gericht dient te zijn dat het tekortschieten van de ouderenzorg nooit een rol mag spelen bij het toepassen van euthanasie? Zo ja, kunt u met het huidige aanbod aan zorg uitsluiten dat dit wel een reden kan zijn? Volkskrant, 12 juni 1999 NtvG, 24 april 1999 Volkskrant, 16 juni 1999	 Ja. Het betrof een geval van hulp bij zelfdoding aan een 72-jarige patiënt die al sinds enkele jaren leed aan een multi-infarct-brein. Als gevolg van deze organische afwijking leed de patiënt aan vervlakking van zijn persoonlijkheid, neuro-psychologische stoornissen, angstaanvallen en woede-uitbarstingen. In de jaren dat hij hiervoor werd behandeld, was sprake van achteruitgang wat betreft deze klachten. Op grond van medisch-technisch onderzoek werd vastgesteld dat in de loop der jaren sprake was van een duidelijke toename van infarcten. Gezien de aard van de aandoening was er geen uitzicht op verbetering en was de verwachting gerechtvaardigd dat de toestand van de patiënt steeds verder zou verslechteren. Patiënt ervoer zijn bestaan als mensonwaardig en wilde niet wachten tot hij wilsonbekwaam zou worden. De wens om te sterven is door de patiënt herhaaldelijk en uitdrukkelijk geuit. Hij was goed in staat zijn wil in dit opzicht te bepalen. Op het moment van deze wilsuitingen was geen sprake van depressiviteit. Eerdere depressiviteit was met succes behandeld. Er zijn drie artsen, niet zijnde medebehandelaars, geconsulteerd: een psychiater, een verpleeghuisarts en een neuroloog. Allen bevestigden dat er sprake was van uitzichtloos en ondraaglijk lijden van een wilsbekwame, niet depressieve patiënt die op een menswaardige manier afscheid wilde nemen. Op grond van het bovenstaande kwam het College van procureurs-generaal tot de conclusie dat de hulp bij zelfdoding met grote zorgvuldigheid is verleend en dat strafvervolging niet in de rede lag. De eerste ondergetekende onderschrijft deze conclusie. De door de vragenstellers weergegeven mening van de heer Van Dantzig is diens eigen verantwoordelijkheid. Overigens wijzen wij er op dat het lijden van de patiënt niet enkel bestond in het vooruitzicht dement te worden. Neen. Alle meldingen van euthanasie en hulp bij zelfdoding worden, nu en in de toekomst, afzonderlijk en zorgvuldig getoetst. De Hoge Raad heeft in zijn arrest van 21 juni 1994 in de zaak-Chabot bepaald dat aan de stervenswens van personen die psychisch lijden een autonome wilsbepaling ten grondslag kan liggen (rechtsoverweging 6.2). De Hoge Raad overwoog voorts dat indien het lijden van een patiënt niet aantoonbaar voortvloeit uit een somatische ziekte of aandoening en niet enkel bestaat uit beleving van pijn en verlies van lichamelijke functies, dat lijden en met name de ernst en de uitzichtloosheid ervan moeilijker objectief kunnen worden vastgesteld. Daarom dient volgens de Hoge Raad het onderzoek door de rechter naar de aanwezigheid van een noodtoestand in dergelijke gevallen met uitzonderlijk grote behoedzaamheid te geschieden. De toetsing van dergelijke meldingen gebeurt dan ook thans heel zorgvuldig en dit zal ook in de toekomst zo moeten blijven. In de onderhavige casus, waarin overigens sprake was van een psychiatrisch ziektebeeld met een aantoonbaar organische oorzaak, is het Openbaar Ministerie na een toetsing van de wijze waarop bij de besluitvorming de zorgvuldigheidseisen voor euthanasie en hulp bij zelfdoding in acht waren genomen, tot de conclusie gekomen dat aan al deze eisen was voldaan. Door de wijze waarop de besluitvorming in het onderhavige geval is verlopen alsmede de wijze waarop het handelen van de arts is getoetst volgens de toenmalige meldingsprocedure, wordt invulling gegeven aan hetgeen de Hoge Raad in zijn bovengenoemd arrest heeft bepaald en vindt geen verruiming van normen plaats. Deze stelling komt geheel voor rekening van de heer Van Dantzig. Ten gevolge van de toenemende vergrijzing zal meer en meer een beroep worden gedaan op de zorgvoorzieningen voor ouderen. Ook de verpleeghuizen ondervinden de groeiende zorgbehoeften van de bewoners. Het zal echter nimmer zo kunnen zijn dat een intensievere zorgvraag een reden kan vormen voor levensbeëindigend handelen. Het gaat niet aan een verband te leggen tussen een individuele casus als de onderhavige en de druk die soms in de ouderenzorg wordt ervaren.	 Justitie
 KVR10018.xml	 1999	 CDA	 Vragen over de bestemming van grond die bij het boren van tunnels - wegens de boortechniek - vervuild is met resten van zogenaamde bentoniet of schuim/polymeren.	 Komt bij het boren van tunnels grond vrij die – wegens de boortechniek – met resten van zogenaamde bentoniet of schuim/polymeren vervuild is, waarvan het hergebruik niet meer mogelijk is en die daarom gestort moet worden? Komt in de nabije toekomst uit lopende en op stapel staande boor-projecten ca. 1 miljoen m vervuilde grond per jaar vrij, waarvoor nog geen oplossing gevonden is? Is bij de besluitvorming over de aanleg van de HSL door het Groene Hart ook meegewogen dat alleen al uit deze boortunnel ca. 1 miljoen m (vervuilde) grond verwijderd dient te worden? Zo ja, welke bestemming is er gevonden voor de uit HSL-tunnel vrijkomende grond? Wat zijn de gevolgen voor het landschap respectievelijk de inrichting van het terrein? Wat zijn de kosten van het hergebruik respectievelijk de verwijdering? Is voor de definitieve keuze van de wijze van verwerking/opslag nog een aparte MER-rapportage noodzakelijk? Bent u ervan op de hoogte dat het Centrum voor Ondergronds Bouwen (COB) een onderzoek verricht naar het ondergronds bouwen, waarbij ook het hergebruik van de vrijkomende grond wordt betrokken? Kunnen de resultaten van dit onderzoek – die naar verwachting binnenkort beschikbaar zijn – nog een rol spelen bij de keuze van de tunnelaanleg door het Groene Hart? Zie artikelen van M.B.G. Ketelaars en L.E.B. Saathof in resp. OTAR van december 1998 en COB-nieuws van februari 1999	 Er komt inderdaad grond vrij dat vermengd wordt met een gering percentage bentoniet en/of schuim/polymeren. Er moeten twee zaken onderscheiden worden: – De civieltechnische beïnvloeding van de grond met toeslagmateriaal (bentoniet); – De milieuhygiënische beïnvloeding van de grond door toeslagmateriaal. Door het bentoniet treedt een verandering op aan de grondmechanische kwaliteit van de grond. Grond met bentoniet is lastiger te verdichten en is minder doorlatend. Door eisen te stellen aan de grondmechanische kwaliteit en de behandeling van de vrijkomende grond zullen de toepassingsmogelijkheden van deze grond zodanig zijn dat het materiaal nuttig (constructief) kan worden toegepast. Door de toeslagmaterialen kan de milieuhygiënische kwaliteit beïnvloed worden. Door gerichte eisen te stellen aan de eindkwaliteit van de vrijkomende grond zal (na korte tijd) de kwaliteit van de vrijkomende grond gelijk zijn aan de kwaliteit van de oorspronkelijke bodem. Het materiaal kan ook op milieuhygiënische gronden nuttig (constructief) worden hergebruikt. Gezien het feit dat de vrijkomende grond uit het boorproces zowel civieltechnisch alsmede milieuhygiënisch herbruikbaar is, zal de grond worden afgezet in andere bouwprojecten of natuurontwikkelingsprojecten. Ja, er is rekening gehouden met het vrijkomen van grote hoeveelheden niet verontreinigde grond. De kwaliteit van de grond na het boorproces is, mede door de gestelde eisen, zodanig dat het vrijkomende materiaal goed her te gebruiken is. In de regio waar de tunnel aangelegd gaat worden zijn goede afzetmogelijkheden voor het vrijkomende materiaal. De definitieve keuze van de bestemming is een afweging van de door de aannemer gekozen werkwijze enerzijds en de eisen/wensen van de eigenaar (of gebruiker) van de eindbestemming anderzijds. Voor de bestemmingen van dit materiaal worden op dit moment onderhandelingen gevoerd. Aangegeven kan worden dat de grond constructief zal worden toegepast. De kosten voor het hergebruik van de vrijkomende grond zijn opgenomen in de ramingen van de Boortunnel. Nee, dit aspect is reeds meegenomen in het Tracébesluit van de HSL-Zuid van 22/4/98. Ja, de projectorganisatie HSL-Zuid is hier van op de hoogte en heeft geparticipeerd in genoemd onderzoek. De resultaten van het voorgelegde rapport zijn reeds opgenomen in het Programma van Eisen van de Boortunnel Groene Hart. In zoverre zal dit geen invloed hebben in de keuze van de tunnelaanleg door het Groene Hart.	 Verkeer en Waterstaat
 KVR10019.xml	 1999	 CDA	 	 Hoe luidt exact de uitspraak van de WTO inzake de EU boycot op de import van Amerikaans rundvlees dat met hormonen is behandeld? Klopt het dat de VS en Canada op producten uit de EU tarieven mogen heffen ter waarde van respectievelijk 235,5 miljoen en 16,2 miljoen gulden? Wat zijn de consequenties hiervan voor de Nederlandse producten en met name voor trostomaten? Kunnen de bewindslieden een overzicht geven van de gevolgen van deze uitspraak voor alle producten uit de EU-lidstaten? Welke mogelijkheden ziet u om deze handelssancties alsnog te voorkomen? Wat is de opvatting ter zake van de overige EU-lidstaten? Bent u bereid in EU-verband alternatieve oplossingen te bepleiten om deze zware handelssancties te voorkomen, zoals het toestaan van geïmporteerd geëtiketteerd Amerikaans rundvlees? Wat bent u voornemens te doen om verdere uitbreiding van handelsconflicten te voorkomen? Welke maatregelen zullen genomen worden om te voorkomen dat producenten door deze uitspraak getroffen worden? Deelt u de uitspraak van de WTO dat vlees met hormonen behandeld, veilig is voor consumptie? Is voedselveiligheid het enige argument van de EU om het Amerikaans rundvlees te weren? Wat betekent deze uitspraak van de WTO over de voedselveiligheid van hormoonvlees voor de thans lopende WTO-discussie over consumer’s concerns en de productiewijze?	 	 Landbouw, Natuurbeheer en Visserij
 KVR1002.xml	 1994	 GPV	 De vragen betreffen een voorgenomen voorstel van Frankrijk om het aantal werktalen in de Europese Unie terug te brengen.	 Heeft de Franse minister van Buitenlandse Zaken voor Europese Zaken, de heer Lamassourre, gepleit voor het terugbrengen van het aantal werktalen in de Europese Unie tot vijf, namelijk het Engels, Frans, Duits, Spaans en Italiaans? Moet deze voorgestelde discriminatie van de officie¨le talen van de kleinere lidstaten serieus worden genomen, in het bijzonder nu Frankrijk per 1 januari 1995 voorzitter zal zijn van de Europese Unie? Wilt u herbevestigen, dat de vanaf de oprichting van de Europese Gemeenschap vastgelegde gelijke berechtiging van de officie¨le talen van de lidstaten onverkort gehandhaafd dient te blijven? Bent u bereid om, al dan niet in samenwerking met andere lidstaten, bij de eerste daarvoor in aanmerking komende raadsbijeenkomst expliciet verzet aan te tekenen tegen het pleidooi van minister Lamassourre? De Telegraaf, 15 december 1994	 Ja. Frankrijk is voornemens dit voorstel tijdens de IGC in 1996 ter tafel te brengen. Hieruit mag worden opgemaakt dat het om een serieus voorstel gaat. Alle officie¨le talen van de lidstaten hebben een gelijke status binnen de Unie (dit ligt vast in de op artikel 217 EG gebaseerde regelgeving) en dit dient ook zo te blijven. Aangezien er nog geen sprake is van een officieel voorstel van Franse zijde is het prematuur om nu reeds in Raadskader expliciet verzet aan te tekenen. De Franse ambassade te Den Haag is van de Nederlandse stellingname op de hoogte gebracht.	 Buitenlandse Zaken
 KVR10020.xml	 1999	 GroenLinks	 Vragen over het hygienisch en/of steriel werken van tatoeeerders en piercers.	 Hoeveel tatoeëerders en piercers zijn in Nederland op dit moment werkzaam? Hoeveel van hen zijn op een of andere wijze officieel geregistreerd? Welke gezondheidsklachten (zoals ontstekingen, besmetting met HIV of Hepatitis) worden veroorzaakt door het niet steriel en/of hygiënisch verantwoord zetten van een tatoeage en/of piercing? Hoeveel gezondheidsklachten als gevolg van piercen of tatoeëren komen voor? Geeft de toeneming van het aantal tatoeëerders/piercers aanleiding tot het formuleren van beleid met betrekking tot hygiënisch/steriel werken? Welke rol vindt u dat het ministerie van Volksgezondheid, Welzijn en Sport, de GGD’en en de gemeenten in het formuleren van beleid kunnen en zouden moeten spelen? Wat is uw oordeel over de situatie in de gemeente Amsterdam, waar de GGD protocollen voor veilig piercen/tatoeëren heeft opgesteld en de plaatsen waar dit gebeurt met enige regelmaat controleert? Dienen jongeren op de gezondheidsrisico’s van onhygiënisch/onsteriel tatoeëren/piercen gewezen te worden, bijvoorbeeld door middel van voorlichtingsmateriaal?	 Het is niet bekend hoeveel tatoeëerders en piercers er momenteel in Nederland werkzaam zijn. Bij de Nederlandse Bond van Tatoeëerders zijn 22 leden aangesloten. Volgens informatie van de bond zijn bij de kamers van Koophandel 102 studio’s officieel ingeschreven en zijn er naar schatting ca. 150 studio’s in Nederland. In een studio zijn meestal twee of meer tatoeëerders werkzaam. Daarnaast is een groot aantal personen werkzaam als tatoeëerder buiten de officiële studio’s om. Wat betreft piercings zijn geen aantallen bekend. Omdat in bijna iedere tattoo-shop ook piercings worden gezet is het aantal piercers waarschijnlijk vergelijkbaar met de tatoeëerders. Het is mij niet bekend of er in Nederland een bond van piercers is. Naar het voorkomen van gezondheidsklachten ten gevolge van het zetten van een tatoeage en/of piercing is geen systematisch onderzoek gedaan. Wel is mij bekend dat ontstekingen gemeld worden ten gevolge van het zetten van een tatoeage of piercing. Doordat deze niet aangifteplichtig zijn zijn hiervan geen aantallen bekend. Wel zijn enkele gevallen gemeld van besmetting met hepatitis B waarbij het vermoeden is dat dit heeft plaatsgevonden door tatoeage/piercing. Deze relatie kan echter meestal niet eenduidig worden aangetoond. Recent kon bij twee personen deze relatie wel worden aangetoond. Bij de Inspectie voor de Gezondheidszorg zijn geen gevallen bekend van besmetting met HIV in relatie tot tatoeage/piercing. Tenslotte kan een allergische reactie ontstaan tegen het bij een piercing of tatoeage gebruikte materiaal en kan ook het laten verwijderen van tatoeages gezondheidsklachten met zich meebrengen. Om welke aantallen klachten het gaat is door het ontbreken van systematisch onderzoek niet bekend. Door toename van de populariteit van tatoeages/piercings neemt ook het risico op het ontstaan van gezondheidsklachten toe indien niet hygiënisch verantwoord wordt gewerkt. Gezien het hoge risico op infecties dat het aanbrengen van tatoeages en piercings met zich mee kan brengen is werken volgens hygiënerichtlijnen mijns inziens noodzakelijk. Zie ook vraag 6. De Wet Collectieve Preventie Volksgezondheid legt de taak voor het bevorderen van de hygiëne en de bestrijding van infectieziekten bij gemeenten. Op basis van de WCPV is een kwaliteitsprofiel Technische Hygiënezorg ontwikkeld en de verdere invulling van deze zorg is verwoord in het protocol Technische Hygiënezorg. In dit protocol wordt aandacht gevraagd voor de mogelijke risico’s in tatoeage- en piercingstudio’s. Er zijn echter geen landelijke afspraken gemaakt in welke instellingen op kosten van de gemeente zorg moet worden geboden of welke instellingen een bepaalde verplichting hebben om deze zorg tegen betaling af te nemen. De GGD’s kunnen individueel prioriteiten stellen aan welke instellingen zij welke zorg bieden. De Stuurgroep Basistaken Collectieve Preventie heeft mij geadviseerd wettelijk vast te leggen dat gemeenten tot taak hebben gemeentelijke verordeningen op te stellen, waarin o.a. de eisen voor de technische hygiëne van tatoeëer- en piercingstudio’s en het gebruik hiervan alsmede de sancties bij in gebreke blijven zijn vastgelegd. De kosten hiervan zouden door de exploitant moeten worden gedragen. Dit voorstel spreekt mij aan. Ik beraad mij momenteel op een standpunt op het geheel van adviezen van de genoemde Stuurgroep in relatie tot de financiële en juridische consequenties hiervan. De aanpak van de gemeente Amsterdam loopt in feite vooruit op de situatie zoals geadviseerd door de Stuurgroep genoemd bij vraag 6. Deze aanpak spreekt mij zoals gezegd zeer aan. Het behoort bij een goede beroepsuitoefening om informatie te verstrekken aan degene die een tatoeage of piercing laat aanbrengen over de mogelijke risico’s die dit met zich mee brengt. Daarbij behoort ook een instructie over hygiënische verzorging. In het eerder genoemde protocol technische hygiënezorg is een model formulier opgenomen voor informed consent bij piercing waarvan informatie over risico’s en nazorginstructie onderdeel uitmaakt.	 Volksgezondheid, Welzijn en Sport
 KVR10021.xml	 1999	 VVD	 Vragen over een bericht dat gerechtsdeurwaarders-kantoren persoonlijke informatie over het betaalgedrag van 1,5 miljoen Nederlanders en bedrijven verkopen.	 Is het bericht waar dat ruim 55 gerechtsdeurwaarders-kantoren persoonlijke informatie over het betaalgedrag van 1,5 miljoen Nederlanders en bedrijven verkopen? Bent u bereid om op korte termijn te onderzoeken in hoeverre dit strijdigheid oplevert met de aard en strekking van de privacy-regelgeving en de geheimhoudingsplicht van de gerechtsdeurwaarder? Zo ja, wanneer kunt u de Kamer hierover informeren? Zo neen, waarom niet? Welke mogelijkheden ziet u om onoirbare praktijken te bestrijden en bent u bereid passende maatregelen te treffen? Bent u van mening dat er nadere (gedrags)regels moeten worden gesteld of voldoet het huidige en het in het ontwerp-Gerechtsdeurwaarderswet voorziene instrumentarium? Vragen van het lid De Wit (SP) aan de minister van Justitie over het verkopen van informatie door gerechtsdeurwaarders. (Ingezonden 26 mei 1999) Kunt u de juistheid bevestigen van het bericht dat ruim 55 gerechtsdeurwaarderskantoren persoonlijke informatie over het (betaal)gedrag van particulieren en ondernemingen verkopen aan wie daarin is geïnteresseerd en daarvoor betaald? Is het volgens u geoorloofd dat deurwaarders door hen verzamelde informatie in de aanbieding doen en te gelde maken? Zo ja, op grond van welke wettelijke bepalingen? Dreigt er op deze manier – na de recent in het nieuws gekomen handelsinformatiebureaus – in ons land een «handel» te ontstaan in persoonlijke gegevens? Is de Registratiekamer over dit initiatief van de bedoelde deurwaarderskantoren om advies gevraagd, en zo ja, wat was haar oordeel? Indien, zoals uit genoemd bericht blijkt, de in de aanbieding zijnde gegevens niet alleen afkomstig zijn van deurwaarders, van wie komen die gegevens dan nog verder? Is u bekend voor welk bedrag de deurwaarders, verenigd in Incass Groep Nederland hun gegevens hebben verkocht aan Experian Nederland? Is naar uw mening de privacy van de burger nog wel voldoende gewaarborgd als informatie over hem vrij te verkrijgen is voor wie dat maar wil en ongeacht het doel waarvoor men die informatie inwint? Vormt dit bericht voor u aanleiding een nader onderzoek in te stellen en te bezien of nadere regelgeving nodig is ter bescherming van de privacy van de burger? De Telegraaf, 21 mei jl. Deze vragen dienen ter aanvulling op eerdere vragen terzake van het lid Weekers, ingezonden 26 mei 1999. Vragen van het lid Wagenaar (PvdA) aan de minister van Justitie over het verkopen van informatie door gerechtsdeurwaarders. (Ingezonden 28 mei 1999) Hebt u kennisgenomen van het feit dat deurwaarderskantoren persoonlijke informatie over het betaalgedrag van personen en ondernemingen verkopen? Is een dergelijke handelwijze niet voorbehouden aan het Bureau Krediet Registratie? Hebben in dit geval betrokken personen en bedrijven toestemming gegeven voor de verkoop van bedoelde gegevens? Biedt de in behandeling zijnde Wet Bescherming Persoonsgegevens afdoende bescherming tegen dergelijke praktijken en waarborg voor de opsporing ervan? Zo neen, welke wetsartikelen behoeven aanpassing? Bent u van mening dat deze geconstateerde praktijk door het OM dient te worden onderzocht? De Telegraaf, 21 mei 1999 Kamerstuk 25 892	 Bijlage ter inzage gelegd bij de afdeling Parlementaire Documentatie	 Justitie
 KVR10023.xml	 1999	 PvdA	 Vragen over de gevolgen van de proefboringen door Clyde Petroleum Exploratie BV voor het milieu.	 Bent u op de hoogte van de gang van zaken bij de MER-procedure inzake een vergunning tot proefboringen voor de kust van Castricum, aangevraagd door het bedrijf Clyde Petroleum Exploratie BV? 1, 2 Welke stoffen bevatten boorgruis en boorspoeling? Hebben deze stoffen negatieve gevolgen voor de gezondheid, de natuur en het milieu? Zo ja welke? Welke stoffen komen vrij bij het affakkelen? Hebben deze negatieve gevolgen voor de gezondheid, de natuur en het milieu? Bent u op de hoogte van de bezwaren tegen het verlenen van de vergunning? Wat is uw oordeel hierover? 2, 3 en 4 Is het provinciaal bestuur Noord Holland van mening dat booractiviteiten achterwege moeten blijven in het deel van de Noordzee dat valt binnen de Ecologische Hoofdstructuur? Zo ja, welke conclusies verbindt u hieraan? Wat is uw oordeel over de bezwaren die het Productschap Vis heeft tegen het lozen van boorgruis en boorspoeling in zee in plaats van het te verwerken op het land? Wat is uw oordeel over het standpunt dat de voor de vergunning benodigde Milieu Effect Rapportage ernstige tekortkomingen bevat? Deelt u deze mening? Zo neen, waarom niet? Is voldaan aan alle criteria waaraan de MER moet worden getoetst? Wat is het oordeel van de Commissie MER hierover? Is er sprake van tekortkomingen? Zo ja, kunt u de ernst van deze tekortkomingen toelichten? Hoe verhoudt de bedoelde proefboring zich tot de Vogel- en Habitatrichtlijn, de Natuurbeschermingswet en de Ecologische Hoofdstructuur? Bent u bereid zo nodig opdracht te geven tot het verrichten van een aanvullende cq. nieuwe MER? Wilt u uw antwoord toelichten? brief Gemeentebestuur van Castricum, 16 februari 1999 aan het Ministerie van EZ DG voor Energie Noord Hollands Dagblad d.d. 1/2/’99 Noord Hollands Dagblad d.d. 2/2/’99 Het gaat dan om mogelijke schade aan het water, de zeebodem, de lucht en duinrand, maar ook om de omvang van de schade bij calamiteiten, en de gevolgen van de proefboring voor zwemmers en recreanten brief aan Ministerie EZ, 15 februari 1999 van Produktschap Vis en MER, par. 6.3 en 7.1 brief aan Minister van EZ, 4 december 1998 van dr. J.A. Kaandorp (Marien bioloog) en prof. dr. P.M.A. Sloot (chemisch fysicus), 4 december 1998 Het gaat dan onder andere om een ernstige onderschatting van de in het gebied aanwezige biodiversiteit, veroorzaakt door ondeugdelijke onderzoeksmethoden. Hierdoor kan geen juist beeld worden gevormd van de milieu-effecten	 Ja. De m.e.r.-procedure is inmiddels volledig doorlopen. Alle belanghebbende (overheids-)instanties zijn over het project (toezending Startnotitie) geïnformeerd en op de hoogte gehouden van de voortgang van het project (toezending Richtlijnenadvies, Richtlijnen, Inspraakreactie/adviezen, MER-rapport, Hoorzittingsverslag, Toetsingsadvies, PWC-advies, Besluiten EZ en RWS). De procedure is begeleid door een begeleidingscommissie bestaande uit vertegenwoordigers van de initiatiefnemer, het Ministerie van Economische Zaken, het Ministerie van Verkeer en Waterstaat (Rijkswaterstaat Directie Noordzee), het Ministerie van Landbouw, Natuurbeheer en Visserij, de provincie Noord-Holland en de gemeente Castricum (mede namens de gemeenten Heemskerk en Egmond). De samenstelling van boorspoeling en boorgruis is beschreven in het Milieueffectrapport (MER). Het betreft hier niet-oliehoudende boorspoelingen. Uit het MER blijkt dat van de lozing van boorspoeling en boorgruis geen negatieve effecten zijn te verwachten voor de gezondheid, de natuur en het milieu. Het affakkelen is beschreven in het MER. Uit het MER blijkt dat van het affakkelen geen negatieve effecten zijn te verwachten voor de gezondheid, de natuur en het milieu. Er wordt slechts gedurende een beperkte periode (puttest circa 8 dagen) afgefakkeld. Conform het advies van de Commissie voor de milieueffectrapportage zal affakkelen uitsluitend overdag mogen plaatsvinden, in aanwezigheid van een vogeldeskundige die, bij dreigend gevaar voor vogels, het affakkelen kan doen staken. Ja. Naar aanleiding van de terinzagelegging van het MER zijn elf inspraakreacties ontvangen. Een deel van de insprekers spreekt zich hierin uit tegen verlening van de vergunning, en een ander deel wijst op specifieke aspecten van de proefboring en verzoekt die in de besluitvorming te betrekken. De inspraakreacties zijn door de Commissie voor de milieueffectrapportage meegewogen bij het opstellen van het toetsingsadvies. Ook de Planologische Werkcommissie (PWC) heeft de inspraakreacties betrokken bij het opstellen van haar advies. De inspraakreacties/adviezen zijn door de bevoegde gezagen (EZ, RWS) betrokken in de besluitvorming. Aan een aantal reacties is in het besluit tegemoet gekomen, een aantal berust op misverstanden. Ik ben van oordeel dat de opmerkingen en bezwaren zorgvuldig zijn afgewogen en dat evenwichtige besluiten zijn genomen. De termijn voor het indienen van bezwaren tegen de vergunning is inmiddels op 11 augustus jl. afgelopen. Een aantal bezwaren is ingediend. Deze worden nu bestudeerd. Er dient nu door mij en door de Minister van Verkeer en Waterstaat een beslissing op bezwaar te worden genomen. Gedeputeerde Staten van de provincie Noord-Holland heeft aangegeven, dat uit het streekplan Kennemerland blijkt dat de provincie van mening is dat booractiviteiten in de kustzone van de Noordzee achterwege moeten blijven en dat niet kan worden ingestemd met boringen binnen het provinciaal grondgebied, dat zich uitstrekt tot circa 1 kilometer uit de kust. Onderhavige exploratieboring vindt echter op circa 3 km uit de kust plaats en bevindt zich daarmee buiten het provinciaal grondgebied. Overigens heeft de provincie aangegeven dat het MER geen aanleiding geeft tot het maken van opmerkingen. Zoals in het antwoord op vraag 4 is aangegeven zijn bij de besluitvorming door de bevoegde gezagen de inspraakreacties/adviezen zorgvuldig afgewogen. De bezwaren van het Produktschap Vis tegen het lozen van boorgruis en boorspoeling in zee in plaats van het te verwerken op land vinden geen steun in het MER. Gezien het ontbreken van aantoonbaar negatieve effecten van lozing op het mariene milieu, acht de Commissie voor de milieueffectrapportage (zie toetsingsadvies) lozing in zee een reëel onderdeel van het MMA (meest milieuvriendelijk alternatief). Zij is van oordeel dat er voor de verwerking van boorspoeling op land weliswaar faciliteiten bestaan, maar dat gezien het zoute karakter van de boorspoeling dit op milieuhygiënische gronden geen betere optie is dan lozing ter plekke. Het standpunt dat het MER ernstige tekortkomingen bevat deel ik niet. Ik ben met de Commissie voor de milieueffectrapportage van oordeel dat alle essentiële informatie in het MER aanwezig is. Het MER is opgesteld conform de daartoe door het bevoegd gezag opgestelde Richtlijnen. Getoetst is aan de geldende criteria. De in het toetsingsadvies van de Commissie voor de milieueffectrapportage opgenomen adviezen zijn nadrukkelijk in de besluitvorming betrokken en grotendeels verwerkt in de vergunningen. Habitatrichtlijn en Vogelrichtlijn zijn op het gebied waar de boring zal plaatsvinden niet van toepassing, noch direct noch via de externe werking. De locatie waar de proefboring zal worden verricht is niet gelegen in een Habitat- of Vogelrichtlijngebied. Het Habitatgebied in de duinen van Castricum zal geen negatieve gevolgen van de boring ondervinden. Hetzelfde geldt voor het circa 20 km verder naar het noorden gelegen Vogelrichtlijngebied. Een vergunning op grond van de Natuurbeschermingswet is niet vereist. De Noordzeekustzone maakt deel uit van de Ecologische Hoofdstructuur (EHS). Het relevante afwegingskader is bij de besluitvorming gehanteerd. Er is naar mijn oordeel geen aanleiding om aanvulling van het MER, cq. een nieuw MER te verlangen. De volledige m.e.r.-procedure is conform de daarvoor geldende regels doorlopen. De Commissie voor de milieueffectrapportage heeft een positief toetsingsadvies uitgebracht en ook de Planologische Werkcommissie heeft een positief advies uitgebracht. De adviezen zijn door de bevoegde gezagen nadrukkelijk betrokken in de besluitvorming en grotendeels verwerkt in de verleende vergunningen.	 Economische Zaken
 KVR10024.xml	 1999	 CDA	 Vragen naar aanleiding van het artikel ''Zwarthandel EK-kaarten wordt nu al aangepakt'' in de Volkskrant van 13 juli 1999.	 Kent u het artikel «Zwarthandel EK-kaarten wordt nu al aangepakt»? Deelt u de mening dat het onwenselijk is dat toegangskaartjes zwart worden verkocht, ook omdat deze in principe voor iedereen tegen een redelijke prijs bereikbaar moeten zijn? Moet deze zwarthandel volgens u worden tegengegaan? Bent u bereid Euro 2000 op alle mogelijke manieren ondersteuning te bieden bij het aanpakken van de zwarthandel? Zo ja, hoe? Wilt u in dit kader ook zelfstandig maatregelen nemen, bijvoorbeeld via een (wettelijke) regeling en/of gerichte actie door het Openbaar Ministerie? Zo ja, welke? Volkskrant, 13 juli 1999	 
 KVR10025.xml	 1999	 CDA	 Vragen over versnelde verdubbeling van het aantal rijstroken op de N31, met name het traject Harlingen-Afsluitdijk.	 Is het u bekend dat de N31, met name het traject Harlingen–Afsluitdijk, regelmatig tot verkeersgevaarlijke situaties leidt, voornamelijk als gevolg van het feit dat de weg hier tweebaans is? Welke mogelijkheden ziet u om de verkeersgevaarlijke situaties van deze weg op zo kort mogelijke termijn weg te nemen? Bent u bereid om op korte termijn in overleg te treden met betrokken overheden om te bezien welke mogelijkheden er zijn om te komen tot versnelde verdubbeling van het aantal rijstroken op bedoeld traject en om te bezien welke mogelijkheden tot co-financiering van de verbreding van de weg volgens u aanwezig zijn?	 Ja, het is mij bekend dat zich op de N31, met name het gedeelte Harlingen-Afsluitdijk, gevaarlijke verkeerssituaties voordoen. Vanwege de verkeersonveiligheid is er in 1997 een werkgroep ingesteld met vertegenwoordigers van de politie Friesland, gemeente Harlingen, gemeente Wûnséradiel, de provincie Friesland en mijn ministerie. Deze werkgroep heeft onderzocht hoe de verkeerssituatie op dit traject kan worden verbeterd. Het resultaat van deze werkgroep is vastgelegd in het rapport «Verkeersveiligheidstudie N31 Zurich-Midlum». Het voornemen is alle voorstellen uit bovengenoemd rapport over te nemen en uit te voeren. Zo is inmiddels een aantal maatregelen getroffen, zoals het attenderen van de weggebruikers op de verkeerssituatie door middel van mottoborden, instellen van een inhaalverbod tussen Midlum en Kimswerd, verscherpt toezicht van de politie, instellen van een maximumsnelheid op het kruispunt Kimswerd, aanpassen van de bewegbewijzering, het aanbrengen van een bermstabilisatie tussen Midlum en Kimswerd, waardoor de negatieve effecten van een stuurcorrectie in onverharde berm worden beperkt etc. In onderzoek zijn thans nog de volgende maatregelen: – verwijderen van een aantal pechhavens; – het onmogelijk maken van links afslaan, vanuit zuidelijke richting, naar het benzinestation; – opheffen van de twee bestaande oversteken bij ’t Stràn en Dyksterburen. Ik hoop dat deze maatregelen een positieve bijdrage leveren aan de verkeersveiligheid. Daarbij wil ik benadrukken dat het succes mede afhangt van het gedrag van de automobilisten en de overige weggebruikers. Indien de maatregelen onvoldoende blijken bij te dragen wil ik in overleg met de betrokken overheden onderzoeken welke andere mogelijkheden er zijn om de verkeersonveiligheidsproblematiek op te lossen. Ik ben dan bereid te bezien in hoeverre binnen het pakket van de, in het kader van de Commissie Langman, met het noorden gemaakte afspraken verschuivingen zijn aan te brengen, waardoor aanpassingen op dit traject mogelijk kunnen worden gemaakt. Hierbij zou tevens bezien kunnen worden wat de bijdrage, bijvoorbeeld in de vorm van co-financiering, van de regio zou kunnen zijn.	 Verkeer en Waterstaat
 KVR10027.xml	 1999	 PvdA	 Vragen over de uitvoeringsregels PGB (persoonsgebonden budget). Een aantal onderdelen van de zorg werden eerder uit de trekkingsrechten vergoed, maar worden door verandering van de uitvoeringsregels niet meer vergoed.	 Hebt u kennisgenomen van de brief van de Federatie van Ouderverenigingen aan de Ziekenfondsraad waarin zij kanttekeningen plaatst bij de aanpassingen van de uitvoeringsregels PGB? Zij de wijzigingen in de uitvoeringsregels na overleg met Per Saldo en Naar Keuze tot stand gekomen? Hebben zij ingestemd met deze wijzigingen? Kunt u uitleggen waarom er een wijziging moest worden aangebracht in de trekkingsrechten van een PGB? Wie is verantwoordelijk voor deze wijziging in de trekkingsrechten? Betekent deze wijziging een inperking van de rechten van budgethouders op AWBZ-verzekerde zorg? Zo ja, kunt u deze inperking motiveren? Zo neen, wie acht u verantwoordelijk voor het ten onrechte vergoeden van niet toegestane zaken uit de trekkingsrechten? Kunt u een precieze omschrijving geven van de onderdelen van zorg die eerder uit de trekkingsrechten vergoed werden en a.g.v. de verandering van de uitvoeringsregels niet meer worden vergoed? Welke van de onderdelen van zorg die niet meer uit de trekkingsrechten vergoed mogen worden, worden wél vergoed bij zorg in natura krachtens het Besluit Zorgaanspraken Bijzondere Ziektekosten? Bent u het eens met de stelling dat budgethouders en mensen die zorg in natura ontvangen dezelfde rechten hebben op AWBZ-verzekerde zorg? Hoeveel budgethouders zullen concrete financiële gevolgen in de vorm van afname van trekkingsrechten ondervinden van de wijziging van de trekkingsrechten? Welke bedragen zijn hiermee gemoeid? Kunt u uitleggen waarom de regeling Intensieve Thuiszorg geen onderdeel uitmaakt van de regeling PGB? Brief van de Federatie van Ouderverenigingen van 23 juni 1999 inzake aanpassing uitvoeringsregels PGB (VWS-99-977) gemakshalve bijgevoegd	 Bijlagen ter inzage gelegd bij de afdeling Parlementaire Documentatie	 Volksgezondheid, Welzijn en Sport
 KVR1003.xml	 1994	 D66	 De vragen betreffen een voorgenomen voorstel van Frankrijk om het aantal werktalen in de Europese Unie terug te brengen.	 Kent u uitspraken van de Franse minister voor Europese Zaken, de heer Lamassoure, van 14 december jongstleden, waarin hij een lans heeft gebroken voor het gebruik van vijf «kerntalen» in de Europese Unie, te weten Frans, Engels, Duits, Spaans en Italiaans? Is de Franse regering voornemens dit onderwerp, mede in het licht van de komende IGC in 1996, op de agenda te plaatsen, nu zij vanaf 1 januari 1995 het voorzitterschap van de Europese Unie zal bekleden? Deelt u de mening, dat dit Franse voorstel verworpen zou moeten worden? Zo ja, onderneemt u nu reeds de noodzakelijke stappen om het Nederlands in het Europese politieke verkeer te handhaven, zo mogelijk in nauw overleg met de Vlaamse en de Belgische regering? Onder meer Le Monde, 17 december; Trouw, 17 december	 Ja. Nee, minister Lamassoure heeft inmiddels verklaard dat zijn voorstel niet aan de orde zal worden gesteld tijdens het Franse voorzitterschap van de Europese Unie. Zie verder het antwoord op vraag 2 van de heer Van Middelkoop . Ja, die de antwoorden op de vragen drie en vier van Van Middelkoop . De regeringen van Nederland, Vlaanderen en Belgie¨ geven al langer aandacht aan de positie van het Nederlands in Europa. Dit vormt ook een onderdeel van het actieplan van de Nederlandse Taalunie. De Nederlandse Taalunie, Vlaanderen en Nederland leveren een bijdrage aan de opname van het Nederlands in SYSTRAN, het systeem van automatisch vertalen, dat de Europese Commissie gebruikt. De Nederlandse Taalunie stelt binnenkort bovendien een werkgroep over het EU-talenregime in. Aan deze werkgroep zal behalve door externe deskundigen en door ambtenaren van betrokken Nederlandse ministeries en van het ministerie van de Vlaamse gemeenschap worden deelgenomen. In de Gemeenschappelijk Verklaring die Nederland en Vlaanderen op 17 januari getekend hebben is het belang onderstreept van een volwaardige erkenning van het Nederlands in Europa. Daarnaast zal in overleg met Vlaamse regering nader beraad met de Belgische regering plaatsvinden ter voorbereiding van een gemeenschappelijke opstelling met het oog op de Intergouvernementele Conferentie van 1996. Aanhangsel Handelingen, nr. 372, vergaderjaar 1994–1995.	 Buitenlandse Zaken
 KVR10031.xml	 1999	 CDA	 Vraag n.a.v. krantenbericht "Nederland is iets te liberaal" (zie ook Kamervragen over ''nutssectoren in buitenlandse handen'', Aanhangsel Handelingen nr. 1155, vergaderjaar 1998-1999). Herdruk i.v.m. toevoeging voetnoten.	 Hebt u kennisgenomen van de uitspraken van de Amsterdamse wethouder Groen over een eventuele verkoop van het Amsterdamse waterleidingbedrijf en over het feit dat het waterleidingbedrijf niet per definitie in overheidshanden behoeft te blijven? Heeft de minister van Volkshuisvesting, Ruimtelijke Ordening en Milieubeheer inmiddels antwoord ontvangen op zijn brief van 1 februari jl. aan NV Waterleiding Friesland (WLF) over de overname van WLF door de NV NUON? Zo ja, kunt u de Kamer informeren over dit antwoord en uw reactie hierop? Wat is uw mening over de opmerkingen van de NUON-woordvoerster op 3 februari jl. voor Radio Noord, inhoudende «Water wordt steeds schaarser (...). Dus ik denk dat qua zakelijkheid, qua geld, qua winst, zit daar een heel goede business in». Hoe wordt aangekeken tegen het gebruik van drinkwater als een commercieel en winstgevend product? Welke initiatieven denkt het kabinet op korte termijn te nemen tegen de toenemende neiging om de drinkwatervoorziening te privatiseren en te vercommercialiseren? Financieele Dagblad, 9 februari 1999	 Ja. Blijkens een recente brief van de gemeente Amsterdam staat de positie van de Gemeentewaterleidingen overigens niet ter discussie. Een afschrift van deze brief is bijgevoegd . Ja. Een afschrift van de brief van de NV Waterleiding Friesland doe ik U hierbij toekomen. In deze brief is aangegeven dat, indien de wet dit voorschrijft, de Waterleiding Friesland buiten een eventuele privatisering van de NV NUON zal worden gehouden. In mijn brief aan de Tweede Kamer van 28 juni jongstleden heb ik namens het kabinet aangegeven dat in de nieuwe Waterleidingwet het overheidseigendom van waterleidingbedrijven voor wat betreft de levering aan gebonden klanten (huishoudens en kleinverbruikers) gewaarborgd zal worden. Een afschrift van mijn brief aan de Tweede Kamer is gezonden aan alle waterleidingbedrijven in Nederland. Zoals verwoord in mijn brief aan de Tweede Kamer van 28 juni jongstleden kiest het kabinet voor een model waarbij het eigendom en het beheer van de waterinfrastructuur (voor winning, productie, transport en distributie) in handen is van de overheid. Aandeelhouders/overheden en Raden van Commissarissen oefenen toezicht uit op de bedrijfsvoering. Er zullen restricties worden gesteld aan het uitkeren van winst en in elk geval zullen de commerciële activiteiten van concessiehouders buiten de sfeer van de watervoorziening in een aparte rechtspersoon moeten worden ondergebracht. Daarmee wordt beoogd het nemen van financiële risico’s ten koste van de gebonden klant zoveel mogelijk te voorkomen. Ten behoeve van bevordering van de doelmatigheid zal in de sector een systeem van verplichte prestatievergelijking worden geïntroduceerd. Het kabinet stelt voor om, indien de ervaringen met de * I.v.m. toevoeging voetnoten. prestatievergelijking daartoe aanleiding geven, te bekijken of een verdergaande vorm van doelmatigheidsbevordering nodig is. Bijlage ter inzage gelegd bij afdeling Parlementaire Documentatie Kamerstuk 25 869, nr. 4	 Volkshuisvesting, Ruimtelijke Ordening en Milieubeheer (VROM)
 KVR10032.xml	 1999	 GroenLinks	 Vragen naar aanleiding van de berichtgeving in NRC Handelsblad van 6 augustus 1999 over het standpunt van de heer Geelhoed, Secretaris-Generaal AZ, over de herijking van de ministeriële verantwoordelijkheid. Bij zijn antwoord stuurt minister-president Kok de notitie van secretaris-generaal Geelhoed naar de Tweede Kamer; deze notitie is ter inzage gelegd bij de afdeling Parlementaire Documentatie van de Tweede Kamer als Kamerstuk 26200 III, nr. 12.	 Hebt u kennisgenomen van de berichtgeving over het standpunt van de heer Geelhoed, Secretaris-Generaal AZ, over de herijking van de ministeriële verantwoordelijkheid? Bent u bereid de desbetreffende notitie aan de Kamer te doen toekomen, zodat de Kamer die kan gebruiken bij een mogelijke gedachtewisseling over dit vraagstuk? Zo neen, waarom niet? Was u al eerder bekend met de inhoud van deze notitie en de discussie daarover onder de Secretarissen-Generaal? Zo neen, waarom niet? Zo ja, wanneer? Heeft u zich ook in deze discussie over de ministeriële verantwoordelijkheid gemengd? Zo ja, met welk standpunt? NRC, 6 augustus 1999	 Ja. De desbetreffende notitie wordt hierbij overgelegd. De opvattingen van mijn secretaris-generaal, die geen enkele afbreuk doen aan een volledige uitoefening van de ministeriële verantwoordelijkheid, waren en zijn mij bekend. Bijlage ter inzage gelegd bij afdeling Parlementaire Documentatie, onder Kamerstuk 26 200 III, nr. 12	 Algemene Zaken (AZ)
 KVR10033.xml	 1999	 D66	 Vragen over de notitie over ministeriële verantwoordelijkheid van de heer Geelhoed, Secretaris-Generaal AZ. Deze vragen dienen ter aanvulling op eerdere vragen van het lid Van der Steenhoven, ingezonden 12 augustus 1999 (Aanhangsel van de Handelingen 1998-1999, nr. 1867). De notitie is ter inzage gelegd bij de afdeling Parlementaire Documentatie van de Tweede Kamer als kamerstuk 26200 III, nr. 12.	 Wat is de status van de notitie van uw Secretaris-Generaal over de ministeriële verantwoordelijkheid in relatie tot de verantwoordelijkheid van ambtenaren? Is het kabinet bereid over deze notitie dan wel over de in de notitie aangesneden problematiek een kabinetsstandpunt te formuleren en dit aan de Kamer te doen toekomen? NRC Handelsblad,, 6 augustus 1999	 De notitie had tot doel als gespreksbasis te dienen in het beraad van secretarissen-generaal. Zie mijn inleidende opmerkingen in de brief die aan de beantwoording van deze Kamervragen voorafgaat. Bijlage ter inzage gelegd bij afdeling Parlementaire Documentatie, onder kamerstuk 26 200 III, nr. 12	 Algemene Zaken (AZ)
 KVR10034.xml	 1999	 CDA	 Vragen naar aanleiding van het artikel ''Ministers niet alles aanrekenen'' in NRC Handelsblad van 6 augustus 1999, waaruit blijkt dat de heer Geelhoed, Secretaris-Generaal AZ, voorstander is van een beperking van de ministeriele verantwoordelijkheid. Deze vragen dienen ter aanvulling op eerdere vragen van de leden Van der Steenhoven (Aanhangsel van de Handelingen 1998-1999, nr. 1867) en Scheltema-de Nie (Aanhangsel van de Handelingen 1998-1999, nr. 1868), ingezonden 12 augustus 1999. De notitie van secretaris-generaal Geelhoed is ter inzage gelegd bij de afdeling Parlementaire Documentatie van de Tweede Kamer als kamerstuk 26200 III, nr. 12.	 Hebt u kennisgenomen van het artikel «Ministers niet alles aanrekenen» , waaruit blijkt dat de Secretaris-Generaal van uw ministerie een voorstander is van een beperking van de ministeriële verantwoordelijkheid? Is er naar uw mening reden de ministeriële verantwoordelijkheid, zoals deze nu staatsrechtelijk en politiek functioneert, principieel ter discussie te stellen? Dient de thans geldende staatsrechtelijke regel van de ministeriële verantwoordelijkheid naar uw mening wel of niet te worden gehandhaafd? Deelt u de opvattingen van uw Secretaris-Generaal Geelhoed? Deelt u in het bijzonder de suggestie dat een deel van de huidige politieke verantwoordelijkheid door ambtenaren moet worden overgenomen? Onderschrijft u de opvatting van de Secretaris-Generaal dat de politieke verantwoordelijkheid alleen in het geding is indien bij de beleidsuitvoering «structurele tekortkomingen over een langere periode zichtbaar worden»? Hoe beoordeelt u, tegen de achtergrond van de inmiddels op gang gebrachte discussie over de ministeriële verantwoordelijkheid, het signaal van vier Secretarissen-Generaal waaruit de vrees doorklinkt dat er een «verkrampte en angstige rijksoverheid» ontstaat wanneer er niet een fundamenteel debat wordt gevoerd over de ministeriële verantwoordelijkheid? Acht u gronden aanwezig om, zoals door de Secretaris-Generaal van het ministerie van Justitie en vanuit de ambtenarenbond AbvaKabo is gesuggereerd, een staatscommissie in het leven te roepen die zich zou moeten richten op de ministeriële verantwoordelijkheid en meer in het bijzonder de verhouding tussen politieke en ambtelijke organisaties? Is het kabinet voornemens initiatieven te nemen om het vraagstuk van de ministeriële verantwoordelijkheid nader ter discussie te stellen? Zo ja, welke? Deelt u overigens de opvatting dat actuele vraagstukken op het gebied van de verhoudingen tussen parlement, regering en ambtelijke organisatie eerder verband houden met de huidige politieke cultuur waarin politieke en ambtelijke verantwoordelijkheden soms vervagen dan met de staatsrechtelijke regel van de ministeriële verantwoordelijkheid? NCR Handelsblad, 6 augustus 1999 «Ambtenaren zijn roep om koppensnellen zat» respectievelijk «We mogen niet terugschieten als er wordt geschoten», De Volkskrant, 17 juli 1999	 Ja. 2/3/4/5/6 Zie mijn inleidende opmerkingen in de brief die aan de beantwoording van deze Kamervragen voorafgaat. Voor het overige mag ik verwijzen naar de nota die op de derde dinsdag van september zal verschijnen. Bijlage ter inzage gelegd bij afdeling Parlementaire Documentatie, onder kamerstuk 26 200 III, nr. 12	 Algemene Zaken
 KVR10037.xml	 1999	 GroenLinks	 Vragen over de rechtmatigheid van werkloosheidsuitkeringen van oudere ex-werknemers van Akzo.	 Herinnert u zich de antwoorden op de kamervragen over oudere werknemers bij Akzo? Waarom heeft het onderzoek van het CTSV, waarvan in de antwoorden gewag wordt gemaakt zich beperkt tot de WW-aanvragen van 58 oudere werknemers? Heeft GAK Nederland BV gemeld dat in de jaren 1996 en 1997 bijna 400 oudere ex-werknemers van Akzo in de WW zijn terecht gekomen? In hoeverre is het CTSV-onderzoek onder 58 dossiers representatief te noemen nu het daarbij in 44 gevallen ging om ontslagen als gevolg van de sluiting van een Akzo-vestiging in Arnhem? Is het denkbaar dat in veel meer dan de door u genoemde 9 gevallen de rechtmatigheid van de uitkeringen niet kan worden vastgesteld? Meent u dat er aanleiding bestaat om de uitkeringskosten alsnog te verhalen op de werkgever c.q. de uitvoeringinstantie? Zo neen, waarom niet? Aanhangsel Handelingen, nrs. 33 en 1274, vergaderjaar 1997–1998.	 Ja, met dien verstande dat het hierbij gaat om door mijn ambtsvoorganger gegeven antwoorden. Reeds in het kader van het in 1997, naar aanleiding van de Kamervragen van het lid Rosenmöller en de Kamervragen van de leden Van Hoof en Hoogervorst ingestelde onderzoek was het Ctsv, en ook het Ministerie van Sociale Zaken en Werkgelegenheid, bekend met het feit dat over 1996 en 1997 in totaal 379 WW-toekenningen plaatsvonden aan ex-werknemers van Akzo Nobel van 55 jaar en ouder. Abusievelijk werd echter bij de beantwoording van de laatstbedoelde Kamervragen met dit gegeven geen rekening gehouden. Daardoor werd ten onrechte bij die beantwoording de indruk gewekt dat de daarbij genoemde aantallen totale aantallen betroffen. Het ging daarentegen om de resultaten van een door het Ctsv uitgevoerde steekproef, waarbij 58 dossiers werden onderzocht. Dat het Ctsv de kwestie steekproefsgewijze onderzocht heeft te maken met het feit dat die instantie niet is ingericht op het in kort tijdsbestek uitvoeren van grootschalig dossieronderzoek. In soortgelijke gevallen is een steekproefsgewijze werkwijze dan ook de standaardwerkwijze van het Ctsv. In plaats van een grootschalig dossieronderzoek werden de uitvoeringsinstructies van de betreffende uitvoeringsinstantie beoordeeld, terwijl daarnaast op een aantal plaatsen gericht dossieronderzoek werd ingesteld. In casu ging het om enkele districtskantoren van GAK Nederland BV (de kantoren in Leiden, Arnhem en Hengelo). Van de 75 in dat kader opgevraagde dossiers bleken er 58 geschikt voor het doel van het onderzoek, namelijk: beoordeling op de toepassing van het anciënniteitsbeginsel. Het Ctsv acht het onderzochte aantal van 58 dossiers (iets meer dan 15% van het maximaal te onderzoeken aantal) representatief, gezien de gevolgde werkwijze, ook waar het betreft de verdeling over vestigingen en districtskantoren. Er is voor mij geen aanleiding om dit oordeel in twijfel te trekken. Ik kan niet uitsluiten dat, voor de totale populatie van 379 verstrekte WW-uitkeringen, in meer dan de door mijn ambtsvoorganger genoemde 9 gevallen de rechtmatigheid van de verstrekte WW-uitkering niet kan worden vastgesteld. Gelet op de representativiteit van het door het Ctsv verrichte onderzoek zal het echter om maximaal enkele tientallen gevallen kunnen gaan. Vanuit de WW bestaat geen mogelijkheid om uitkeringskosten te verhalen op de (voormalige) werkgever. De enige mogelijkheid zou een actie uit onrechtmatige daad zijn. De kans op een succesvolle actie zou evenwel gering zijn aangezien het Ctsv heeft geconcludeerd dat Akzo geen relevante informatie heeft achtergehouden of onjuiste informatie heeft verstrekt. Voorts geldt de volgende overweging. De Organisatiewet sociale verzekeringen 1997 voorziet erin dat, indien naar het oordeel van het Ctsv ten laste van het Algemeen werkloosheidsfonds (Awf) gebrachte uitkeringskosten onrechtmatig zijn, het Ctsv aan het Landelijk instituut sociale verzekeringen (Lisv) opgeeft, welke bedragen wel ten laste van het Awf kunnen worden gebracht. Aldus worden de overige (onrechtmatig gemaakte) kosten in feite ten laste van de uitvoeringsinstelling gebracht. Het Lisv kan vervolgens wel besluiten om die overige kosten ten laste van het wachtgeldfonds van de betrokken sector zelf te brengen. Op deze wijze worden de kosten van onrechtmatig verstrekte uitkeringen alleen gedragen door de sector waarin deze uitkeringen werden gedaan (het principe van «de vervuiler betaalt»). Van deze sanctiemogelijkheid kan een preventieve werking uitgaan. Verder merk ik op dat niet vaststaat dat in de in vraag 4 bedoelde 9 gevallen de WW-uitkeringen onrechtmatig zijn verstrekt. In het antwoord op vraag 3 van de Kamervragen van de leden Van Hoof en Hoogervorst, waar ik in mijn antwoord op de vragen 2 en 3 al naar verwees, is terzake gesteld dat in de betrokken gevallen over de rechtmatigheid van de verstrekte WW-uitkeringen geen zekerheid bestaat. Op grond van het bovenstaande ben ik tot de conclusie gekomen dat er geen voldoende aanleiding of mogelijkheid is de uitkeringskosten te verhalen. Aanhangsel Handelingen, nr. 33, vergaderjaar 1997–1998. Aanhangsel Handelingen, nr. 1274, vergaderjaar 1997–1998 (zie met name het antwoord op vraag 3).	 Sociale Zaken en Werkgelegenheid
 KVR10038.xml	 1999	 SP	 Vragen over aanpassingen van de werkplek voor arbeidsgehandicapten, die moeten worden achtergelaten wanneer de arbeidsgehandicapte bij een nieuwe werkgever gaat werken. Hierdoor verkeert de gehandicapte in een nadelige positie wanneer hij/zij bij een nieuwe werkgever gaat solliciteren.	 Is het waar dat aanpassingen van de werkplek op grond van artikel 31 van de Wet op de reïntegratie weliswaar moeten worden aangevraagd door de arbeidsgehandicapte maar worden verstrekt aan de werkgever? Is de consequentie daarvan dat de arbeidsgehandicapte deze voorzieningen moet achterlaten bij deze werkgever indien hij/zij bij een nieuwe werkgever gaat werken? Erkent u bij bevestigende beantwoording van vraag 1 en 2 dat de gehandicapte in een nadelige positie komt te verkeren indien hij/zij bij een nieuwe werkgever gaat solliciteren, en daar opnieuw voorzieningen moet gaan aanvragen? Loopt hij/zij niet het risico dat die nieuwe werkgever de voorkeur geeft aan een niet-gehandicapte omdat het veelal drie maanden duurt voordat voorzieningen zijn toegekend en gerealiseerd, en een werkgever niet zo lang kan wachten met het aannemen van een nieuwe kracht? Bent u bereid te zoeken naar een oplossing van dit probleem, en zo ja, aan welke maatregel(en) denkt u dan?	 Nee; zie voor een toelichting het antwoord op vraag 2. De voorzieningen die op grond van artikel 31 van de Wet op de (re)integratie arbeidsgehandicapten (REA) aan de arbeidsgehandicapte werknemer kunnen worden verstrekt hoeven niet bij de werkgever te worden achtergelaten indien hij/zij bij een nieuwe werkgever gaat werken. Immers deze voorzieningen worden niet aan de werkgever, maar aan de werknemer verstrekt. Bovendien hebben de voorzieningen als bedoeld in artikel 31 voor een deel betrekking op voorzieningen in de sfeer van de dienstverlening, zoals persoonlijke ondersteuning en een doventolk. Op grond van artikel 31 van de Wet REA kunnen ook vervoersvoorzieningen worden verstrekt die er toe strekken dat de arbeidsgehandicapte werknemer zijn werkplek kan bereiken. Deze voorzieningen kan de werknemer behouden wanneer hij – voorzover zij nog noodzakelijk worden geacht – bij een nieuwe werkgever gaat werken. Voorzover de oude werkgever voorzieningen ten behoeve van de arbeidsgehandicapte werknemer heeft aangeschaft, na hiervoor eventueel subsidie te hebben gekregen op grond van artikel 15 van de Wet REA of deze heeft bekostigd uit een aan hem verstrekt (her)plaatsingsbudget of pakket op maat, op grond van respectievelijk de artikelen 16, 17 en 18 van de wet REA, zal die werknemer deze zogenaamde «werkgeversvoorzieningen» in overleg met zijn oude en nieuwe werkgever vaak kunnen meenemen. Mochten er zich situaties voordoen dat de aard van de voorziening zich daar tegen verzet of de oude werkgever niet wil meewerken aan een overdracht aan de nieuwe werkgever, dan kan deze nieuwe werkgever een nieuwe voorziening bekostigen uit een door hem aangevraagd plaatsingsbudget, pakket op maat of een subsidie kosten voorzieningen eigen werk . Op grond van artikel 5 van het Besluit beslistermijnen sociale verzekeringswetten dient het uitvoeringsorgaan binnen acht weken op de desbetreffende aanvragen een besluit te hebben genomen. Ik onderschrijf niet de stelling dat een gehandicapte in een nadelige positie komt te verkeren indien hij/zij bij een nieuwe werkgever gaat solliciteren. Ten eerste zal de werknemer geen nieuwe voorzieningen hoeven aan te vragen. De voorzieningen die aan hem zijn verstrekt zal hij kunnen meenemen. Voorzover bij de nieuwe werkgever ook zogenaamde werkgeversvoorzieningen noodzakelijk zijn, zal hij deze in de meeste gevallen ook kunnen meenemen. Bovendien kan de nieuwe werkgever – los van de vraag of hij voor zijn nieuwe werknemer voorzieningen moet treffen – in aanmerking komen voor een plaatsingsbudget van 24 000 gulden over een periode van 3 jaar. Een dergelijk budget kan snel ter beschikking worden gesteld. Daarna heeft de werkgever nog drie maanden om te bezien of de werkelijke kosten die hij voor deze werknemer maakt hoger zijn dan het hem toegekende budget. Zoja, dan kan hij alsnog een pakket op maat aanvragen. Uit de antwoorden op de eerdere vragen blijkt dat ik geen noodzaak zie tot het nemen van nadere maatregelen. Het betreft hier de subsidie als bedoeld in artikel 15 van de Wet REA. Hierbij is van belang dat, zoals ook in de Memorie van Toelichting op de Wet is aangegeven (kamerstuk 25 478, nr. 3, blz. 84), op het moment dat een arbeidsgehandicapte werknemer in een nieuwe functie bij een andere werkgever arbeid gaat verrichten, die arbeid voor de betrokken werknemer als de eigen arbeid kan worden aangemerkt	 Sociale Zaken en Werkgelegenheid
 KVR10039.xml	 1999	 CDA	 Vragen over de concept-beleidsregels van het Lisv over de loonkostensubsidie Wet REA.	 Bent u op de hoogte van de inhoud van de brief van 4 november 1998 die het Lisv aan u heeft geschreven over de concept-Lisv regels wet REA? Wat is uw oordeel over de inhoud van deze brief? Deelt u de opvatting van het Lisv dat het Lisv niet bevoegd is tot het stellen van beleidsregels, inzake loonkostensubsidie? Zo ja, wie is dan wel bevoegd? Welke oorzaken liggen ten grondslag aan het feit dat deze beleidsregels nog steeds niet zijn vastgesteld? Is het u bekend dat bijvoorbeeld de Stichting De Brug in Heerlen als direct gevolg van deze competentiekwestie nog 400 000 gulden tegoed heeft van Cadans? Acht u het acceptabel dat als gevolg van het ontbreken van desbetreffende beleidsregels genoemde stichting in financiële problemen dreigt te geraken? Doet zich naar uw weten een soortgelijke situatie voor bij andere organisaties? Welke maatregelen zult u op zeer korte termijn nemen om tot de gewenste en noodzakelijke beleidsregels te komen? Brief Lisv, 4 november 1999, kenmerk V&G/GS/25127	 	 Sociale Zaken en Werkgelegenheid
 KVR1004.xml	 1994	 AOV	 Vragen betreffen de ''lozing met zachte drang'' van oudere patiënten, die als gevolg van de Wet Van Otterloo tot ziekenfonds zijn toegelaten, door sommige huisartsen.	 Worden oudere patie¨nten, die als gevolg van de Wet Van Otterloo tot het ziekenfonds zijn toegelaten, door sommige huisartsen «met zachte drang geloosd» , omdat zij te duur worden? Zo ja, hebt u enig idee van de omvang van deze handelwijze? Deelt u de mening, dat een dergelijke handelwijze absoluut ontoelaatbaar is? Zo ja, welke maatregelen denkt u te nemen om zo spoedig mogelijk aan deze ontwikkeling een halt toe te roepen? Zie Algemeen Dagblad, 22 december 1994	 Ook mij is dit verschijnsel uit kranteberichten bekend. Zowel bij de Ziekenfondsraad als de Landelijke Huisartsen Vereniging (LHV) zijn geen gegevens voorhanden over de omvang van deze handelwijze. Gezien de beperkte signalen over dit onderwerp ga ik er evenwel vanuit dat de omvang gering is. Ik ben absoluut van mening, dat een dergelijke handelwijze ontoelaatbaar is. Ook de LHV heeft zich in die zin uitgelaten. Op 16 december 1994 heb ik een overeenkomst gesloten met de LHV. Onderdeel daarvan vormt de instelling van een gezamenlijke werkgroep, bestaande uit vertegenwoordigers van VWS en LHV. Deze werkgroep zal onder meer de effecten van de Van Otterloo-maatregel bezien en voorstellen doen voor de gewenste tariefstructuur. Ik ga er vanuit dat deze werkgroep tot resultaten komt die ertoe zullen leiden dat geen huisarts meer zal trachten patie¨nten af te stoten. Intussen zal ik in voorkomende gevallen impliciet dan wel expliciet mijn afkeuring laten blijken. Mede gelet overigens op de opstelling van de LHV meen ik te mogen aannemen dat bedoelde handelwijze niet vaak meer zal voorkomen.	 Volksgezondheid, Welzijn en Sport
 KVR10040.xml	 1999	 GPV	 Vragen naar aanleiding van de wens die ambassadeur Van Walsum in de Veiligheidsraad op 10 juni 1999 uitte om een debat te voeren over de balans tussen het respect voor de nationale souvereiniteit en territoriale integriteit en het respect van mensenrechten en fundamentele vrijheden anderzijds.	 Op welke wijze wilt u de door ambassadeur Van Walsum op 10 juni in de Veiligheidsraad geuite wens een debat te voeren over de balans tussen het respect voor de nationale souvereiniteit en territoriale integriteit en het respect van mensenrechten en fundamentele vrijheden anderzijds ten uitvoer brengen? Is het uw voornemen daarbij al dan niet rekening te houden met de uitkomst van de bodemprocedure in de zaak die de Federale Republiek Joegoslavië bij het Internationaal Gerechtshof mogelijkerwijs verder wil voortzetten? Wilt u dit debat nog entameren gedurende het lidmaatschap van Nederland van de Veiligheidsraad? Wat zal de inzet van Nederland zijn in dit debat? Wilt u bij de voorbereiding juridische adviezen inwinnen bij daarvoor in aanmerking komende adviesraden en/of deskundigen? Wilt u vooraf de Kamer inlichten over uw voorstellen en de wijze waarop u deze in het debat wilt inbrengen? Deelt u overigens de met terugwerkende kracht geuite veroordeling door de ambassadeur, van het beleid dat destijds ook door Nederland werd gevolgd om Cambodja i.c. de Khmer Rouge de Cambodjaanse VN-zetel te laten bekleden? Zo ja, welke conclusies trekt u uit deze veroordeling? Ontleend aan de stemverklaring van ambassadeur Van Walsum in de Veiligheidsraad, 10 juni 1999	 Ambassadeur Van Walsum heeft in de VR uitdrukking gegeven aan een gedachte die al eerder door mij was uitgedragen in mijn toespraak bij de herdenking van de eerste Haagse Vredesconferentie. Het gaat in beide gevallen over het dilemma dat de internationale gemeenschap enerzijds niet langer accepteert dat de mensenrechtensituatie in een land het exclusieve domein van de eigen regering is, terwijl anderzijds het soevereiniteitsbeginsel nog steeds het uitgangspunt is van de internationale rechtsorde. Het ligt voor de hand dat Nederland, gezien zijn internationaal-rechtelijke traditie, een actieve bijdrage levert aan dit debat. Ik heb het voornemen deze discussie op korte termijn een verdere impuls te geven. Hiertoe zal op korte termijn een seminar worden gehouden met een aantal gelijkgezinde partners vanuit zowel politiek als juridisch perspectief. Doel van dit seminar zal zijn: a) te komen tot een heldere definiëring van het probleem; b) te bespreken hoe het volkenrecht verder ontwikkeld zou kunnen worden om meer helderheid te verschaffen over de voorwaarden waaronder humanitaire interventie gerechtvaardigd kan zijn en hoe misbruik van deze mogelijkheid kan worden voorkomen; c) te bespreken op welke wijze brede aanvaarding van het beginsel van humanitaire interventie bevorderd kan worden. Een uitspraak van het Internationaal Gerechtshof in de bodemprocedure van de zaak van de Federale Republiek Joegoslavië tegen o.a. Nederland laat nog geruime tijd op zich wachten, waarbij het overigens geenszins duidelijk is, of het Hof tot een inhoudelijk oordeel zal kunnen komen. Aangezien het mijn bedoeling is, de discussie, bedoeld onder vraag 1, op korte termijn een aanvang te laten nemen, is het niet raadzaam op de uitspraak van het Hof te wachten. Mocht het Hof t.z.t. tot een inhoudelijk oordeel komen, dan zal dat oordeel uiteraard wel in de verdere discussie worden betrokken. Zoals onder vraag 1 gesteld ben ik voornemens een debat over de toelaatbaarheid van humanitaire interventie de komende maanden te entameren, dus nog tijdens het lidmaatschap van de Veiligheidsraad. Overigens is de veiligheidsraad niet noodzakelijk het enige, en vooralsnog in elk geval niet het meest voor de hand liggende forum om deze discussie te voeren. Een openbaar debat in de Raad zou op dit moment vermoedelijk vooral verschillen van mening blootleggen. Wat de Veiligheidsraad betreft zal deze discussie dus middels informele sonderingen moeten gaan plaatsvinden. Het volkenrecht heeft geen goed antwoord op de vraag, wat dient te gebeuren indien er sprake is van onaanvaardbaar menselijk lijden in een land, waaraan de regering van het desbetreffende land schuldig is, en de Veiligheidsraad het niet eens wordt over een mandaat voor militair ingrijpen. Het feit dat de Veiligheidsraad in sommige situaties niet in staat is zijn eigen verantwoordelijkheid te nemen, mag de internationale gemeenschap niet verplichten tot werkeloos toezien. Soevereiniteit blijft daarbij een belangrijk element: een internationale rechtsorde zonder soevereiniteit is niet goed denkbaar. Soevereiniteit brengt echter niet alleen rechten, maar ook plichten met zich mee. De inzet van de regering in het te voeren debat zal zijn te bezien of het mogelijk is te komen tot duidelijke en algemeen aanvaardbare criteria, waaraan humanitaire interventies zullen moeten voldoen. Na eerste oriënterende gesprekken in kleine kring, zal bezien worden welke nadere adviezen terzake nog ingewonnen dienen te worden. Ik zal de Kamer gaarne op de hoogte houden van de ontwikkelingen. Na de Vietnamese invasie die de Khmer Rouge ten val bracht, werd de internationale gemeenschap geconfronteerd met een wezenlijk politiek probleem: het al dan niet innemen van de Cambodjaanse zetel in de VN door een regime dat door een buitenlandse mogendheid met geweld aan de macht was geholpen. Nederland was op dat moment vooral beducht voor een precedentwerking ten tijde van de Koude Oorlog. Een vergelijkbare afweging zou mogelijk nu tot een ander resultaat leiden. Sinds het einde van de Koude Oorlog zijn immers de ontwikkelingen en het denken op het gebied van humanitaire interventie snel gegaan. Zo was het tot 1990 vrijwel ondenkbaar dat mensenrechtenkwesties in een orgaan als de Veiligheidsraad op de agenda stonden. Resolutie 688 uit 1991 inzake bescherming van de Koerden bevat echter een rechtstreekse verwijzing naar de mensenrechten van alle Iraakse burgers. Het menselijk drama dat zich vervolgens in Bosnië en Ruanda afspeelde, leidde tot daadwerkelijke internationaal-strafrechtelijke stappen die tot die tijd onmogelijk waren, met als voorlopig hoogtepunt de aanvaarding van het Statuut van het Internationaal Strafhof.	 Buitenlandse Zaken
 KVR10042.xml	 1999	 GroenLinks	 Vragen over de feestdagen van de verschillende religies in onze multiculturele samenleving.	 Kent u het artikel «Kerk schrapt christelijke feestdagen»? Kunt u inzicht geven in de manier waarop organisaties en bedrijven omgaan met christelijke feestdagen en de feestdagen van andere religies (bijvoorbeeld hindoeïstische, islamitische, joodse of boeddhistische feestdagen)? Bent u van mening dat in deze multiculturele samenleving verschillende religies de ruimte moeten hebben om hun (verschillende) belangrijke feesten te vieren? Zo ja, bent u bereid de Kamer een beleidsnota te doen toekomen over de omgang met feestdagen van de verschillende religies in onze multiculturele samenleving? Zo neen, wat zou volgens u dan moeten gebeuren met de belangrijkste feestdagen van de verschillende religies? De Telegraaf, 8 juli 1999	 Ja. Neen. Hoe organisaties en bedrijven omgaan met feesten van godsdienstige of levensbeschouwelijke aard, behoort tot de eigen verantwoordelijkheid van die organisaties en bedrijven. Voorzover het hier de verhouding werkgever–werknemer betreft, is een uitspraak van de Hoge Raad, 30 maart 1984 richtinggevend. Volgens deze zal «in de regel de aanwezigheid op het werk in redelijkheid niet (...) kunnen worden verlangd van een werknemer die tijdig tevoren, onder opgaaf van redenen, toestemming voor het opnemen van een snipperdag heeft gevraagd voor de viering van een voor hem belangrijke godsdienstige feestdag», zulks daargelaten specifieke regelingen in de arbeidsvoorwaarden of tenzij de gang van zaken in het bedrijf van de werkgever ernstig zal worden geschaad. Het kabinet vindt derhalve een wettelijke verplichting terzake onnodig. Zulks is over te laten aan het arbeidsvoorwaardenoverleg van sociale partners. Ik herinner nog aan de regeling in de Arbeidstijdenwet, art. 5:1 en 5:4 inzake werknemers, die in verband met hun godsdienstige opvattingen, de wekelijkse rustdag op een andere dan de zondag vieren. Ik ben het er mee eens, dat de verschillende levensbeschouwelijke gemeenschappen de ruimte moeten hebben om hun (verschillende) belangrijke feesten te vieren. Deze ruimte is in ons land ook aanwezig. Uit het antwoord op vraag 2 volgt dat het kabinet een aparte beleidsnota of een nadere wettelijke regeling over de omgang met feestdagen van de verschillende religies niet nodig acht. Het vertrouwt er op dat aangelegenheden als deze in goed overleg tussen betrokkenen tot een oplossing gebracht kunnen worden.
 KVR10043.xml	 1999	 CDA	 Vragen naar aanleiding van het artikel ''Elke agent in kogelvrij vest'' in de Telegraaf van 28 juni 1999 over het initiatief van het regiokorps Rotterdam om alle agenten op straat te verplichten een kogelvrij vest te dragen.	 Hebt u kennisgenomen van het artikel «Elke agent in kogelvrij vest»? Wat is uw algemeen oordeel over het initiatief van het regiokorps Rotterdam om alle agenten op straat te verplichten een kogelvrij vest te dragen? Deelt u de mening dat dit initiatief navolging verdient? Zo ja, welke ondersteunende maatregelen stelt u in het vooruitzicht? Zo neen, waarom niet? Telegraaf, 28 juni 1999 Idem	 Ja. De korpsbeheerder van de politieregio Rotterdam-Rijnmond heeft mij medegedeeld, dat het de bedoeling is dat alle executieve politieambtenaren de beschikking krijgen over een kogelwerend vest. De korpsbeheerder merkt evenwel op, dat dit niet wil zeggen dat alle executieve politie-ambtenaren zo’n vest permanent zullen dragen. Een interne commissie in het korps beziet thans aan welke vereisten dergelijke vesten moeten voldoen en welk gebruiksregiem daarvoor dient te gelden. In de maand augustus worden de resultaten van een draagproef bij vier politie-ambtenaren bekend. De korpsbeheerder deelt verder mee dat hij voornemens is om alle executieve politie-ambtenaren in zijn korps nog voor de «millenniumwende» te laten beschikken over een kogelwerend vest. Het is de bevoegdheid en de verantwoordelijkheid van de desbetreffende korpsbeheerder te bepalen of alle executieve politie-ambtenaren in zijn korps de beschikking krijgen over een kogelwerend vest, alsmede om te beoordelen welke situaties zodanig vuurwapengevaarlijk worden geacht dat het dragen ervan wordt voorgeschreven. Dit standpunt vloeit onder meer voort uit de Uitrustingsregeling politie 1994, waarin in artikel 3, eerste lid, en artikel 4 wordt aangegeven dat de korpsbeheerder «kan» bepalen dat de uitrusting van de politieambtenaar mede bestaat uit een kogelwerend vest. Uit de toelichting bij de regeling blijkt, dat voor het gebruik ervan met name wordt gedacht aan vuurwapengevaarlijke situaties. Voor bepaalde categorieën politie-ambtenaren zal dit bij elk optreden het geval zijn. Het gaat daarbij om leden van de aanhoudings- en ondersteuningseenheden en de bijzondere bijstandseenheden. Voor de leden van mobiele eenheden kan zich dit voordoen bij de uitvoering van de bewakings- en beveiligingstaak. De laatste jaren wordt er vanuit het politieveld en de politievakorganisaties herhaaldelijk gevraagd om maatregelen die kunnen leiden tot een verhoging van de veiligheid van de politie-ambtenaar. Voorbeelden daarvan zijn de roep om invoering van pepper spray en kogelwerende vesten. Gelet op deze roep om steeds nieuwe maatregelen, is het aan te bevelen dat ieder van deze wensen niet afzonderlijk maar in breder verband worden beoordeeld. Om die reden zal ik een brede bijeenkomst organiseren om na te gaan of, en zo ja op welke wijze, de veiligheid van de politie-ambtenaar kan worden verbeterd. Daarbij zal niet alleen de toerusting aan de orde komen maar evenzeer mogelijke andere maatregelen die er toe kunnen leiden dat het geweldgebruik tegen de politie vermindert. Over de wijze waarop met dit onderwerp dient te worden omgegaan is onlangs advies gevraagd aan het Korpsbeheerdersberaad, het Hoofdofficierenberaad en de Raad van Hoofdcommissarissen. Niet alleen in Rotterdam-Rijnmond maar ook in een aantal andere korpsen zijn pilots met continue draagbare kogelwerende vesten gaande of in voorbereiding. Onderzocht wordt thans of, en zo ja, op welke wijze ik een bijdrage kan leveren aan één of meer van deze pilots.
 KVR10044.xml	 1999	 PvdA	 Vragen naar aanleiding van een artikel in FEM/De Week van 12 juni 1999. Er wordt onder meer gevraagd of het recht tot strafvordering ter zake van omkoping in februari 1995 al verjaard was en welke maatregelen de regering denkt te nemen om meer grip te krijgen op de geldstromen in smeergeldaffaires. Zie ook eerdere vragen over hetzelfde onderwerp: Aanhangsel van de Handelingen 1998-1999, nrs. 1352 en 1816.	 Bent u op de hoogte van de nadere berichtgeving rondom de smeergelden bij de bouw van een gaszuiveringsinstallatie door Stork? Herinnert u zich uw antwoord op eerdere vragen dat een eventueel recht tot strafvordering reeds verjaard was op het moment dat de zaak ter kennis kwam van het OM? Blijkt uit bedoeld artikel in FEM/De Week niet het tegendeel? Is de transactie in februari 1995 voorgelegd aan Justitie, terwijl de laatste betaling in april 1990 zou hebben plaatsgevonden? Zou in dit geval sprake kunnen zijn van omkoping in de zin van art. 328 van het Wetboek van Strafrecht? Bedoelde u met de eerdere antwoorden dat smeergeld in principe ten laste van het resultaat kan worden gebracht, tenzij een onherroepelijke veroordeling op grond van art. 328 WvSr volgt? Ziet u in deze situatie aanleiding en/of mogelijkheden tot nadere maatregelen teneinde meer grip, ook fiscaal, te krijgen op deze geldstromen? Hoe ziet u dit, ook specifiek met betrekking tot overboekingen naar rekeningen waarvan de rechthebbende niet traceerbaar is? FEM/De Week, p. 12, 12 juni 1999 Aanhangsel Handelingen, nr. 1352, Vergaderjaar 1998–1999.	 Ja. Wij betreuren het dat in ons eerdere antwoord van 11 mei 1999 de indruk is gewekt dat het recht tot strafvordering ter zake van omkoping in februari 1995 reeds verjaard was. Dit is niet juist. In de onderhavige zaak zijn twee elementen van belang. In de eerste plaats is er de fiscale kant van de zaak, in de tweede plaats de vraag naar mogelijke omkoping. Beide aspecten zijn aan de orde geweest bij de besluitvorming in februari 1995: wat de fiscale kant betreft heeft het Openbaar Ministerie toen besloten geen vervolging in te stellen, maar de zaak voor administratieve (fiscale) afdoening over te dragen aan de Belastingdienst; wat het aspect omkoping betreft heeft het openbaar Ministerie destijds overwogen dat, gegeven de feiten en omstandigheden, een succesvolle vervolging terzake van artikel 328 ter Wetboek van Strafrecht vrijwel uitgesloten moest worden geacht. Verder onderzoek op dit punt heeft om die reden niet plaatsgevonden. Toen de zaak recentelijk, door het artikel in het weekblad FEM/De Week van april 1999, opnieuw onder de aandacht van het Openbaar Ministerie kwam, was het recht tot strafvordering terzake van artikel 328 ter Wetboek van Strafrecht inmiddels verjaard. Op dit laatste aspect werd gedoeld in ons antwoord van 11 mei 1999 op de eerdere vragen over deze zaak. Ingevolge de fiscale regelgeving behoren inkomsten ter zake van criminele activiteiten tot het belastbare inkomen. Voorts zijn kosten die verband houden met een misdrijf met ingang van 1 januari 1997 niet meer aftrekbaar, indien de belastingplichtige ter zake van dat misdrijf onherroepelijk is veroordeeld of heeft voldaan aan een voorwaarde ter voorkoming van strafvervolging (transactie). Onder die omstandigheden kunnen daarom de met omkoping verband houdende betalingen niet ten laste van het resultaat van een onderneming worden gebracht. Deze aftrekbeperking geldt dus zowel voor betalingen die zelf als misdrijf kwalificeren als voor betalingen die niet als zodanig kwalificeren, maar die wèl verband houden met een misdrijf. De belastbaarheid van inkomsten uit criminele activiteiten vormt tezamen met de aftrekbeperking van kosten die verband houden met een misdrijf een samenhangend geheel dat bij kan dragen aan de bestrijding van criminele activiteiten. Wij zien dan ook geen aanleiding tot het treffen van nadere maatregelen. Met betrekking tot het achterhalen van de identiteit van rekeninghouders merken wij het volgende op. Om voor aftrek van kosten in aanmerking te komen moet de belastingplichtige aannemelijk maken dat hij deze kosten heeft betaald. De identiteit van de rechthebbende speelt bij dit aannemelijk maken in beginsel geen doorslaggevende rol. In internationaal verband heeft Nederland met een aantal landen afspraken gemaakt over het uitwisselen van informatie over uitgaven in de sfeer van commissiebeloningen, courtages, honoraria en dergelijke . Deze internationale inlichtingenuitwisseling kan zowel dienen om in het buitenland te vragen de realiteit van de in aftrek gebrachte bedragen te toetsen als ook om juiste belastingheffing in het land van de ontvanger te verzekeren. Hierbij worden zoveel als mogelijk gegevens over bankrekeningen verstrekt. Aanhangsel Handelingen, nr. 1352, vergaderjaar 1998–1999. Stcrt. 7 augustus 1996. nr. 150; 2 december 1997, nr. 232; 5 december 1997. nr. 235 en 1 juli 1999, nr. 123	 Justitie
 KVR10045.xml	 1999	 CDA	 Vragen naar aanleiding van het artikel ''Controle in disco''s onder de maat'' in het Algemeen Dagblad van 5 juli 1999 over het feit dat bezoekers van discotheken en andere uitgaansgelegenheden in Amsterdam niet permanent worden gecontroleerd op drugs en wapens.	 Kent u het artikel «Controle in disco’s onder de maat»? Wat is uw algemene reactie op het feit dat bezoekers van discotheken en ander uitgaansgelegenheden in Amsterdam niet permanent worden gecontroleerd op drugs en wapens? Hoe verhoudt dit zich tot afspraken tussen gemeente, politie en horeca terzake? Hoe verklaart u het dat de afspraken kennelijk niet worden nagekomen? Hoe word het nakomen van de afspraken gecontroleerd? Wat gaat u doen om te voorkomen dat nog meer uitgaansgelegenheden in Amsterdam moeten worden gesloten? AD, 5 juli 1999	 Ja. In samenwerking en overleg met de gemeente, de politie en het Openbaar Ministerie draagt de plaatselijke horeca en/of horecavereniging zorg voor een veilige situatie in het uitgaansgebied. De horeca is echter primair verantwoordelijk voor de gang van zaken in de horeca zelf, waaronder de toegangscontrole van bezoekers. De gemeente kan bij het verlenen van een vergunning aan een horeca-ondernemer, als eerstverantwoordelijke voor het lokale veiligheidsbeleid en als regievoerder voor het geïntegreerde horecabeleid, wel bepaalde voorwaarden stellen. Daarbij valt te denken aan het opstellen van een beveiligingsplan en een huisreglement (hieronder wordt ook het beleid gevat ten aanzien van wapens en drugs) door de horecaondernemer alvorens een exploitatievergunning te verlenen. Het kabinet onderschrijft het belang van adequate toegangscontrole in discotheken. In dit verband is van belang dat op 1 juli 1998 het scenario horecaportier is ingevoerd. Dit scenario, waarin de Wet particuliere beveiligingsorganisaties en recherchebureaus (Stb. 1997, 500) nadrukkelijk een plaats heeft, beoogt onder andere er aan bij te dragen dat de criminele factor in het beheer van horecazaken, voor zover bestaand, wordt teruggedrongen. Op grond van dit scenario zijn horecabedrijven die één of meer portiers te werk willen stellen voor het verrichten van beveiligingswerkzaamheden, vergunningplichtig. Deze vergunningplicht brengt mee dat portiers die beveiligingswerkzaamheden verrichten, moeten voldoen aan eisen met betrekking tot betrouwbaarheid en vakbekwaamheid. Een vergunning voor een beveiligingsorganisatie wordt verleend door de minister van Justitie. U bent hierover geïnformeerd bij brief van 15 april 1998. In beginsel is de horeca-ondernemer verantwoordelijk voor de bedrijfsvoering. Het is aan de ondernemer te beoordelen welke beveiligingsmaatregelen gewenst zijn. Gemeente en politie kunnen de horeca-ondernemer hierbij van advies dienen. Uit informatie van de burgemeester van Amsterdam blijkt dat ter bevordering van de veiligheid in discotheken in Amsterdam een tweesporenbeleid wordt gehanteerd. Allereerst dient te worden voldaan aan de Wet op particuliere beveiligingsorganisaties en recherchebureaus. Daarnaast is op gemeentelijk niveau onlangs de verordening «Regeling beveiliging horecabedrijven» ingevoerd op grond waarvan horecaondernemers verplicht zijn een beveiligingsplan in te dienen bij het gemeentebestuur. In samenspraak met en na advies van de politie worden eventueel nog verbeteringen in het plan aangebracht. De ondernemer is vervolgens verplicht zich te houden aan het beveiligingsplan dat door de burgemeester van Amsterdam is goedgekeurd. Kortom: de horecaondernemer behoudt zijn verantwoordelijkheid betreffende de veiligheid in de horecazaak maar is verplicht het gemeentebestuur daaromtrent te informeren. Iedere drie jaar zal de horeca-ondernemer – bij gelegenheid van de aanvraag om verlenging van de exploitatievergunning – opnieuw een beveiligingsplan moeten indienen, op straffe van het intrekken van de exploitatievergunning. Op dit moment heeft ongeveer een derde van de betrokken ondernemers in Amsterdam een beveiligingsplan ingediend. De burgemeester van Amsterdam streeft ernaar om met de horeca-ondernemers van uitgaansgelegenheden op en rond het Rembrandtplein en het Leidseplein (zogenaamde horecaconcentratiegebieden) voor 1 oktober 1999 de beveiligingsplannen te hebben gerealiseerd. De controle op de naleving van de Wet particuliere beveiligingsorganisaties en recherchebureaus berust bij de algemene opsporingsambtenaren zoals genoemd in artikel 141 van het Wetboek van strafvordering (zie paragraaf 4, artikelen 11 t/m 17 van deze wet). Wanneer horeca-ondernemers (nog) niet in het bezit zijn van de vereiste vergunning en desondanks portiers te werk stellen voor het verrichten van beveiligingswerkzaamheden, levert dat in beginsel strijd op met voornoemde wetgeving hetgeen is strafbaar gesteld in de Wet op de economische delicten. De minister van Justitie is voorts met betrekking tot horeca-ondernemers aan wie reeds een vergunning in het kader van de Wet particuliere beveiligingsorganisaties en recherchebureaus is verleend, bevoegd tot het opleggen van een bestuurlijke boete of het intrekken van een vergunning wanneer de voorwaarden verbonden aan het verlenen van de vergunning worden overtreden. Uit informatie van de gemeente Amsterdam blijkt dat de controle op de naleving van de plaatselijke verordening «Regeling beveiliging horecabedrijven» bij de gemeente berust. De burgemeester van Amsterdam is bevoegd bij het niet naleven van deze regeling de exploitatievergunning in te trekken. De handhaving van de openbare orde is primair de verantwoordelijkheid van de burgemeester. Het gemeentelijk horecabeleid in Amsterdam is erop gericht het aantal incidenten, en daarmee het aantal gedwongen sluitingen, terug te dringen. In dit kalenderjaar is het aantal sluitingen overigens al teruggelopen mede als gevolg van verbeteringen in het beheer die, op basis van vrijwilligheid, door de horeca-ondernemers zijn aangebracht.	 Justitie
 KVR10047.xml	 1999	 GroenLinks	 Vragen over een landelijk beleid voor de plaatsing van extra zendmasten.	 Herinnert de staatssecretaris van Verkeer en Waterstaat zich haar uitspraak tijdens het vragenuur van 29 juni 1999, waarbij zij aangeeft te bekijken of de zendmasten van brandweer en politie gebruikt kunnen worden door operators voor mobiele telefonie? Wat heeft de staatssecretaris van Verkeer en Waterstaat bedoeld met de uitspraak, gedaan tijdens een bijeenkomst van de gezamenlijke mobiele operators op 6 juli 1999, dat er een rijksbeleid voor de zendmasten moet komen? Delen de andere bewindslieden de mening dat er een landelijk integraal beleidsplan voor de zendmasten moet komen? Zo ja, wat zijn de verscheidene elementen van dit beleid? Deelt u de mening dat de overheid zich moet inspannen om de KLPD-masten en de masten van Binnenlandse Zaken, en de gebouwen die onder de Rijksgebouwendienst vallen en objecten van Rijkswaterstaat als sluizen en lantaarnpalen en ander snelwegmeubilair open te stellen voor de masten van de operators van mobiele telefonie? Deelt u de mening dat er voor het adequaat oplossen van de zendmastenproblematiek – waarmee zowel sitesharing, als de ruimtelijke ordening- en gezondheidsaspecten worden bedoeld – een Nationaal Zendmasten Overleg nodig is waarin operators, departementen, lagere overheden, consumenten- en bewonersorganisaties en de OPTA deelnemen? Geciteerd in het Acht Uur Journaal, 6 juli 1999	 	 Verkeer en Waterstaat (VW)
 KVR10048.xml	 1999	 CDA	 Vragen naar aanleiding van het artikel "Mensensmokkel via asielcentrum", De Telegraaf, 13 juli 1999.	 Kent u het artikel «mensensmokkel via asielcentrum»? Acht u het denkbaar dat ook in andere AZC’s mensensmokkelaars actief zijn, of is Heerlen een uitzondering? Blijkt uit een onderzoek van de Koninklijke Marechaussee dat het in het AZC Heerlen een «chaos» is? Wijkt de wijze waarop in Heerlen toezicht wordt gehouden op de bewoners sterk af van de wijze waarop in andere AZC’s toezicht wordt gehouden? Deelt u de mening dat in zijn algemeenheid het toezicht op de bewoners van AZC dient te worden versterkt, om dit soort malafide praktijken tegen te kunnen gaan? Zijn via het AZC Heerlen personen in de prostitutie beland? Zijn in Nederland personen via deze mensensmokkelorganisatie in de asielprocedure terecht gekomen? Zo ja, wat zal ten aanzien van hun aanvraag gebeuren? Zijn bij de aangehouden verdachten personen die reeds over een (asiel)status beschikken? Zo ja, deelt u de mening dat deze statussen dienen te worden ingetrokken? De Telegraaf, 13 juli 1999	 	 Justitie (JUS)
 KVR10049.xml	 1999	 SP	 Vragen over een toeslag voor ministers en staatssecretarissen ter compensatie van een fiscaal nadeel vanwege hun dienstauto. (Zie ook eerdere vragen hierover in Aanhangsels Handelingen II 1998-1999, nr. 1312).	 Is aan bewindspersonen die een duurdere dienstauto hebben een grotere salarisverhoging toegekend? Kunt u een overzicht geven met welk bedrag de salarissen van welke bewindspersonen zijn verhoogd? Vindt u dat privé-gebruik van dienstauto’s om redenen van algemeen belang, voldoende reden is om het netto inkomen van bewindspersonen door middel van een toeslag terug te brengen naar de situatie van vóór de uitspraak van de Hoge Raad op 5 februari 1997 (BNB 1997/160)? Zo ja, wat vindt u dan van de overweging van de Hoge Raad dat «Privé gebruik ook onder deze omstandigheden privé gebruik blijft»? Wat vindt u van de overweging van de Hoge Raad dat het forfaitaire karakter van de bijtelling zich niet verenigd met het maken van uitzonderingen? Is de toeslag op het salaris niet het in de praktijk in stand houden van een uitzondering voor bewindspersonen? Is de uitspraak van Hay Consultants in Utrecht waar dat bedrijven slechts sporadisch vergoeden voor de fiscale bijtelling? Zo neen, hoe vaak komt dit dan voor? Vindt u het kabinetsbeleid om het woon-werk verkeer terug te dringen geloofwaardig als bewindspersonen zichzelf voor fiscale maatregelen hiervoor compenseren? Vindt u dat bewindspersonen wegens het feit dat zij zowel werkgever als werknemer zijn, terughoudend moeten zijn met de hoogte van hun salaris? Zo ja, hoe verenigt u dat met deze regeling? Zo neen, hoe is de salarisverhoging dan te rijmen met het door het kabinet uitgedragen beleid van loonmatiging? In eerdere antwoorden deelde u mee dat het elke werkgever vrij staat voor fiscale maatregelen te compenseren? Hoe kunt u het moreel verantwoorden dat bewindspersonen gecompenseerd worden voor hun eigen fiscale maatregelen? Elsevier, 17 juli 1999 Aanhangsel Handelingen, nr. 1312, vergaderjaar 1998–1999.	 
 KVR1005.xml	 1995	 CDA	 De vragen betreffen het uitbaggeren van vaargeulen en havens aan de Hollandse Ijssel en berging van de verontreinigde baggerspecie.	 Is het u bekend dat de bevaarbaarheid van de Hollandse IJssel regelmatig onvoldoende is, waardoor schepen aan de grond lopen? Is de veiligheid van o.a. schepen met een gevaarlijke lading op de Hollandse IJssel nog volledig gewaarborgd? a. Is het waar dat verontreinigde baggerspecie ten gevolge van scheepvaartbewegingen uit die rivier in de bedrijfshavens wordt geperst? b. Zijn deze havens daardoor slechts ten dele bruikbaar? Kunt u mededelen wanneer voor de Hollandse IJssel een verdieping van de vaargeul is voorzien? Is de baggerspecie in de Hollandse IJssel zodanig vervuild dat geen geschikte opslagplaats voorhanden is? Verdient het om financie¨le redenen de voorkeur om sanering van de onderwaterbodem en verdieping van de Hollandse IJssel gelijktijdig te	 De Hollandse IJssel voldoet aan de eisen verbonden aan de toegekende vaarwegklasse, te weten de klasse-V-eisen, daar waar deze van toepassing zijn, zij het dat de vaargeulbreedte op een aantal plaatsen minimaal is. Wanneer schippers de normale voorzichtigheid in acht nemen, zoals rekening houden met de beschikbare (ten gevolge van de getijdewerking wisselende) waterdiepte is er geen reden aan de grond te lopen. De veiligheid van alle schepen is, bij in achtname van voldoende zorgvuldigheid, voldoende gewaarborgd. Bovendien zijn de meeste gebruikers van de vaarweg en met name de schepen met gevaarlijke lading met de plaatselijke omstandigheden zeer goed bekend. a. Ten gevolge van scheepsbewegingen kan bodemsediment, dus ook het verontreinigde sediment, worden opgewoeld. Opgewoeld slib dat zich in het water bevindt, kan zich ten gevolge van waterstromingen verplaatsen naar andere delen van de rivier. Aangezien de bedoelde bedrijfshavens een onderdeel van het watersysteem vormen (open verbinding met de rivier) kan ook in de bedrijfshavens en voor loswallen verontreinigd sediment neerslaan. Het onderhoud van deze havens behoort tot de verantwoordelijkheden van de eigenaar/beheerder. Omdat in de praktijk – vanwege de hoge kosten die zijn gemoeid met het verwijderen en milieuhygie¨nisch verantwoord bergen van verontreinigd sediment – met terughoudendheid onderhoud wordt gepleegd door de eigenaren/beheerders, ligt de bodem van veel havens in het algemeen hoger dan de bodem in de vaargeul. Er is overigens geen sprake van dat ten gevolge van scheepsbewegingen specie vanuit de rivier in de havens wordt geperst. b. De bereikbaarheid/bruikbaarheid van de havens is afhankelijk van het uitgevoerd onderhoud. Vanwege het feit dat het veelal slechts om beperkte hoeveelheden specie gaat is in principe berging van het verontreinigd sediment in de Slufter resp. de Papegaaienbek (tegen het gebruikelijke storttarief) mogelijk. Ter formalisering van de stortmogelijkheden van specie, afkomstig uit de zogenaamde «achterlandverbindingen van de Rotterdamse haven» is een wijzigingsprocedure van de vergunningen voor het Slufterdepot in behandeling. Grootschalig baggerwerk in de vaargeul is pas dan mogelijk als het baggerspeciedepot in het Hollands Diep beschikbaar is. Indien de procedure in het kader van de ruimtelijke ordening (aanpassing van de bestemmingsplannen) voorspoedig verloopt, kan het depot in 1998 in gebruik worden genomen. Zie antwoord op vraag 4. Ja. Echter om geen grote vertraging bij het onderhoud van de vaargeuldiepte te laten ontstaan zal het onderhoudsbaggerwerk in de vaargeul voorrang worden gegeven boven het baggerwerk op de, gedeeltelijk onder de waterlijn gelegen, taluds. De uitvoering van een ingrijpende sanering van de Hollandse IJssel is sterk afhankelijk van de beschikbaarheid van voldoende bergingscapaciteit (zie mede antwoord 4) en van voldoende financie¨le middelen. Bovendien is het gewenst dat overeenstemming wordt bereikt met de andere bij de sanering van de Hollandse IJssel betrokken overheden.	 Verkeer en Waterstaat
 KVR10050.xml	 1999	 GroenLinks	 RIBW: regionale instelling voor beschermd wonen.	 Hebt u kennis genomen van het artikel «Deel personeel RIBW moet weg»? Waardoor zijn deze financiële problemen bij het RIBW Twente veroorzaakt? Is er een verband met de gewijzigde budgetsystematiek van de rijksoverheid? Is het waar dat er binnen een jaar 20 fte’s verdwijnen bij het RIBW? In hoeverre hebben de financiële problemen andere directe gevolgen voor het personeel, bijvoorbeeld bij het uitbetalen van de lonen? Kunt u aangeven of en hoe de (kwaliteit van) zorg aan bewoners gegarandeerd zal worden? Komt deze problematische situatie in meer plaatsen in het land voor? Zo ja, wat is daarvan de oorzaak? Hoe beoordeelt u de situatie? In hoeverre bent u betrokken bij het vinden van een oplossing voor deze problemen? De Twentsche Courant/Tubantia, 21 mei 1999	 Ja. Ik heb de situatie bij de RIBW Twente in mei 1999 als ernstig beoordeeld omdat het voortbestaan van de Stichting RIBW Twente bedreigd was vanwege een ernstig Iiquiditeitsprobleem. Ik heb derhalve besloten om de Commissie Sanering Ziekenhuisvoorzieningen in te schakelen. Met mijn brief van 7 juni 1999 heb ik de Commissie verzocht om een inventarisatie op te stellen van de aard en omvang van de problematiek rond de RIBW Twente, voorstellen te ontwikkelen voor de aanpak van de problematiek en een eerste rapportage (in overleg met het COTG) binnen de meest korte termijn op te stellen. Uit de eerste rapportage van 21 juli 1999 blijkt dat de financiële problemen van de RIBW Twente veroorzaakt zijn door een inadequate interne financiële controlling en het in dienst nemen van personeel op permanente basis voor zorgprojecten met een tijdelijke financiering. De Commissie Sanering Ziekenhuisvoorzieningen heeft de RIBW Twente ondersteund in het vinden van oplossingen voor de problemen om de continuïteit van de RIBW op de korte en lange termijn te kunnen waarborgen. De RIBW Twente heeft een financieel herstelplan opgesteld. Een commissie die benoemd is door de Raad van Toezicht (RvT) van de RIBW Twente is belast met de monitoring. Deze commissie rapporteert frequent aan de Commissie Sanering Ziekenhuisvoorzieningen. Zoals uit het voorgaande blijkt is er geen enkel verband met de gewijzigde budgetsystematiek van de rijksoverheid. Een onderdeel van het herstelplan van de directie en RvT van de RIBW Twente is een structurele sanering van het personeelsbestand met 10,85 fte, overigens zonder gedwongen ontslagen. De directie van de RIBW Twente heeft medegedeeld dat deze personele sanering de kwaliteit van zorg niet aantast. Verder hebben de financiële problemen geen andere directe gevolgen (zoals het uitbetalen van lonen) voor het personeel. Er wordt geprobeerd om de financiële structuur, mede in overleg met de bank, zodanig op te zetten dat de continuïteit geen gevaar meer loopt en de geleden verliezen worden ingelopen. Hoewel in relatie tot het totaal aantal gezondheidszorginstellingen beperkt, doen zich van tijd tot tijd situaties voor waarin instellingen financiële problemen hebben. In beginsel is het echter niet de directe verantwoordelijkheid van de Minister van Volksgezondheid, Welzijn en Sport om een oplossing hiervoor te bieden. Instellingen zijn immers zelf verantwoordelijk voor hun exploitatie. Gelet op de risico’s voor de kwaliteit en continuïteit van zorg heb ik een procedure ontwikkeld die in dergelijke problematische situaties veelal voorziet in het inschakelen van de Commissie Sanering Ziekenhuisvoorzieningen.	 Volksgezondheid, Welzijn en Sport
 KVR10051.xml	 1999	 PvdA	 Vragen over het besluit van VEBA-Oil om de bouw van een produktieplatform voor het Hanze platform op het Nederlands continentaal plat aan een Koreaans consortium te gunnen.	 Bent u op de hoogte van het kennelijk besluit van VEBA-Oil om de bouw van een produktieplatform voor het Hanze platform op het Nederlands continentaal plat, aan een Koreaans consortium te gunnen? Welke concrete initiatieven onderneemt u of hebt u ondernomen, al of niet in Europees verband, om te onderzoeken in hoeverre bedoeld Koreaans consortium een winnend bod heeft kunnen doen, mede ten gevolge van (verborgen) staatssteun? Acht u het instrumentarium dat u op dit moment ter beschikking staat om de Nederlandse industrie op gelijke voorwaarden te laten concurreren met buitenlandse concerns, adequaat is? Of ziet u aanleiding dit instrumentarium, bijvoorbeeld naar aanleiding van de gang van zaken bij VEBA Oil, nader te bezien en mogelijk te verbeteren?	 Ja. Er zijn geen concrete (Europese) initiatieven genomen om te onderzoeken of het Koreaanse bod mogelijk is gemaakt door (verborgen) staatssteun. Het IMF volgt echter nauwlettend de bestedingen van de Koreaanse overheid, teneinde te voorkomen dat IMF-gelden worden besteed aan subsidies. Tot op heden is niet aangetoond dat er sprake is van onterechte subsidiëring van de Koreaanse kapitaalgoederenindustrie. De verklaring voor de zeer sterke positie van Korea op de markt voor kapitaalgoederen is onder meer gelegen in de Azië-crisis: door de economische problemen van Korea is de Won sterk gedevalueerd, waardoor de prijzen van Koreaanse bedrijven ten opzichte van niet-Koreaanse bedrijven sterk zijn gedaald. Tevens zijn de lonen sterk verlaagd. Het Nederlandse exportfinancieringsinstrumentarium is in beginsel toereikend om een gelijke uitgangspositie voor Nederlandse bedrijven te creëren t.o.v. overheidsgesteunde buitenlandse concurrenten (het zogeheten «level playing field»). Op dit moment wordt een evaluatie uitgevoerd van een tweetal exportfinancieringsinstrumenten (Matchingfonds en Renteoverbruggingsfaciliteit). Mocht uit de evaluatie blijken dat het instrumentarium niet meer bij de praktijk aansluit, dan zal worden bezien of tot eventuele aanpassing moet worden overgegaan. Eventuele aanpassingen zijn alleen mogelijk binnen de voorwaarden van internationale (OESO-)afspraken. Het Matchingfonds is één van de Nederlandse exportfinancieringsinstrumenten dat gericht is op het «matchen» van buitenlandse overheidssteun bij exportfinanciering. Het Nederlandse bedrijf, dat in de race was voor de order van VEBA-oil, had een aanvraag ingediend onder het Matchingfonds. Echter, zeer korte tijd na het indienen van de aanvraag bleek dat de order al aan de Koreaanse concurrent was gegund.	 Economische Zaken
 KVR10052.xml	 1999	 D66	 Vragen over het oppakken van mensenrechtenactivisten in Oezbekistan.	 Hebt u kennisgenomen van de hoge straf die Mahboeba Kasimova in Oezbekistan heeft gekregen wegens «illegale activiteiten» voor de niet-geregistreerde Oezbeekse mensenrechtenorganisatie Nopchu en het oppakken van mensenrechtenactivist Adilov in hetzelfde land? Zijn de OVSE en de Hoge Commissaris voor de Minderheden betrokken bij het verbeteren van de mensenrechtensituatie in Oezbekistan, en zo ja, op welke wijze? Is de Nederlandse regering bereid via bilaterale of multilaterale kanalen er bij de Oezbeekse regering op aan te dringen de mensenrechten in dat land te respecteren? Zo ja, op welke wijze? Trouw, 16 juli 1999: «Kwesties/Mensenrechten in Oezbekistan»	 Ja. Oezbekistan kan als deelnemende staat in de OVSE gehouden worden aan de OVSE beginselen en afspraken op het gebied van de menselijke dimensie, waaronder het recht op vrijheid van meningsuiting en vreedzame vergadering. Dit geschiedt onder meer op de jaarlijkse implementatie- respectievelijk vervolgbijeenkomst waarvan de eerstkomende 20 september tot 1 oktober a.s. te Wenen zal plaatsvinden. In Tasjkent is een kantoor van de OVSE gevestigd, dat contact onderhoudt met de regering van dat land, ook over vragen met betrekking tot de menselijke dimensie, en daarnaast regelmatig verslag uitbrengt aan de OVSE-Permanente Raad in Wenen. Het instituut van de OVSE, verantwoordelijk voor de menselijke dimensie, het ODIHR (Office for Democratic Institutions and Human Rights), heeft een waardevolle functie bij het bevorderen van mensenrechten. De Directeur van het ODIHR heeft nog onlangs een bezoek gebracht aan Oezbekistan en daarbij in algemene zin gesproken over de mensenrechtensituatie in het land. De Hoge Commissaris inzake Nationale Minderheden heeft, gezien zijn mandaat, geen rol in de in uw vraag geschetste gevallen. Bij de Nederlandse regering en bij de Europese Unie leeft bezorgdheid over de mensenrechtensituatie in Oezbekistan. De Europese Unie heeft samen met de verenigde Staten in juli jl. een demarche te Tasjkent uitgevoerd waarbij bezorgdheid werd uitgesproken over de volgende onderwerpen: – De recente arrestatie en mishandeling van individuele mensenrechtenactivisten (waaronder mw. Kasimova en de heer Adilov) – Het proces en de doodvonnissen van personen schuldig bevonden aan de reeks bomaanslagen op overheidsgebouwen. – De toenemende religieuze intolerantie bij de Oezbeekse autoriteiten. Daarnaast is de Consul-Generaal van Oezbekistan de Nederlandse bezorgdheid over de recente golf van arrestaties in Oezbekistan overgebracht.	 Buitenlandse Zaken
 KVR10053.xml	 1999	 CDA	 Vragen naar aanleiding van de exportproblemen van de firma Weyl beef Products B.V., door het ontbreken van een expliciete verklaring dat het Nederlands rundvlees dioxinevrij is.	 Kent u de brief die de firma Weyl beef Products B.V., op 9 juli 1999 heeft verstuurd? Loopt de export van Nederlands rundvlees naar het hele Midden-Oosten gevaar door het ontbreken van de expliciete verklaring dat Nederlands rundvlees dioxinevrij is? Op welke wijze wordt de afgifte van een dergelijk certificaat gefrustreerd en hoe lang doet deze problematiek zich al voor? Deelt u onze mening dat deze problematiek op relatief eenvoudige wijze opgelost kan worden? Zo ja, wat bent u van plan te doen om te bevorderen dat de Europese Commissie op zo kort mogelijke termijn een gezondheidsverklaring afgeeft dat Nederland dioxinevrij is? Doen soortgelijke problemen met betrekking tot export van agrarische producten zich voor in andere sectoren (kipproducten, varkensvlees, zuivelproducten)? Zo ja, welke oplossingen past u hier toe? Ondervinden overige EU-lidstaten dezelfde handelsbelemmeringen en op welke wijze wordt deze problematiek opgelost? Hoe ziet het Nederlandse beleid eruit ten aanzien van de import van voedselproducten en de garanties dat er sprake is van een dioxine en/of PCB-vrij product?	 Ja. De belangrijkste reden voor de firma Weyl om te schrijven is intussen achterhaald. De Egyptische markt is voor Nederlands rundvlees weer open. De export van rundvlees naar onder andere Egypte en Iran is stil komen te liggen door besluiten van de betreffende autoriteiten. Naar verluidt zouden die besluiten zijn genomen op basis van informatie van de Europese Commissie. De Europese Commissie ontkent overigens foutieve informatie verstrekt te hebben aan vertegenwoordigers van derde landen. Ik heb de Commissie benaderd met het verzoek om actie te ondernemen in de richting van genoemde landen. De verschillende delegaties van de Europese Commissie in het Midden-Oosten hebben zich zeer actief opgesteld. Zo is namens de Europese Commissie half juli o.a. aan de betrokken ministeries een Aide Memoire overhandigd, waarin duidelijk wordt gesteld dat alle andere EU-lidstaten (dan België) definitief vrij verklaard zijn van enige verdenking van contaminatie. In Nederland worden sedert begin juni ’99 op verzoek van exporteurs onder voorwaarden of na steekproefsgewijze onderzoek verklaringen afgegeven die aangeven dat een bewuste partij niet met dioxine besmet is. In alle sectoren van dierlijke productie doen zich ten gevolge van de dioxine-affaire problemen voor bij export naar derde landen. Door aanzienlijke inspanningen aan Nederlandse zijde is gelukkig in een flink aantal gevallen weer export – al dan niet onder aanvullende voorwaarden – mogelijk. Door onze ambassades, landbouwposten en de speciaal op dit gebied werkzame medewerkers van mijn ministerie wordt actief op vragen van derde landen geantwoord, wordt voorlichting gegeven en worden nieuwe ontwikkelingen zo snel mogelijk doorgegeven. De besluitvorming over terugkeer naar normale invoeromstandigheden blijft uiteindelijk aan de bevoegde autoriteiten van het importerend land. Ja, alle lidstaten en zeker Frankrijk en Duitsland ondervinden vergelijkbare problemen. De aanpak is eveneens vergelijkbaar. Ten aanzien van de import van voedselproducten en de garanties dat sprake is van een dioxine- of PCB-vrij product, volgt Nederland in principe de terzake door de Europese Commissie vastgestelde maatregelen. Aanvullende nationale maatregelen worden slechts overwogen voorzover dat noodzakelijk is ter bescherming van de volksgezondheid in Nederland. Artikel 18 van de Warenwet verbiedt ten algemene de verhandeling van levensmiddelen die door hun ondeugdelijkheid de gezondheid of veiligheid van de mens in gevaar kunnen brengen. Overigens zij opgemerkt dat in Nederland reeds geruime tijd voor diverse levensmiddelen krachtens de warenwet ten hoogste toegelaten PCB-gehaltes zijn vastgesteld.	 Landbouw, Natuurbeheer en Visserij
 KVR10054.xml	 1999	 SP	 Vragen over Amerikaanse hulp aan de Colombiaanse regering bij anti-narcotica- en anti-guerilla-activiteiten, en verkenningsvluchten van de VS vanaf locaties (FOL''s) op de Nederlandse Antillen.	 Kent u het bericht «VS steeds actiever op slagveld Colombia» , waarin de VS toegeven sinds kort dagelijks gevoelige militaire informatie over de guerrilla aan de Colombiaanse militairen te leveren? Kent u het bericht uit de Chicago Tribune , waarin een document van het Pentagon wordt geciteerd dat onder andere stelt dat «anti-narcotica- en anti-guerrilla-activiteiten elkaar overlappen op het gebied van inlichtingenvergaring»? Kunt u garanderen dat informatie die de VS verkrijgen op vluchten vanaf Antilliaanse Forward Operating Locations (FOL’s) niet gebruikt zal worden in de strijd van Colombiaanse of Amerikaanse militairen tegen de Colombiaanse guerrilla? Zo ja, hoe dan? Zo neen, acht u het dan toelaatbaar dat dergelijke spionagevluchten vanaf het grondgebied van het Koninkrijk worden ondernomen? Zou Nederland gecompromitteerd worden als blijkt dat de FOL’s door de VS of Colombia gebruikt worden voor anti-guerrilla activiteiten in Colombia? Zo ja, wat gaat u ondernemen om te voorkomen dat Nederland – indirect betrokken raakt bij VS-inmenging in een binnenlandse oorlog in Colombia? Is het waar dat op spionagevluchten over Colombia die ondernomen zullen worden vanaf FOL’s op de Nederlandse Antillen, naast Amerikaanse ook Colombiaanse officieren aanwezig zullen zijn om de informatie te beoordelen en door te geleiden naar hun overheid? Zo ja, acht u dit een wenselijk gang van zaken en waarom? Oefenen de VS, door te dreigen met unilaterale handelssancties, grote politieke druk uit op de Nederlandse Antillen om aan de VS-wensen inzake drugsbestrijding te voldoen? Zo ja, welke vormen namen deze dreigementen aan en welke rol heeft deze politieke druk gespeeld bij de totstandkoming van het verdrag over de FOL’s? Acht u het toelaatbaar dat de VS met unilaterale sancties dreigt om zijn wensen aan andere landen op te dringen? Zo neen, wat onderneemt u of gaat u ondernemen om uw mening hierover bij de VS kenbaar te maken en deze dreigementen te weerstaan? Acht u de mogelijke implicaties van het verdrag met de VS over de FOL’s niet ernstig genoeg om alsnog parlementaire goedkeuring hiervoor te vragen? Zo neen, waarom niet? NRC, 23 juli 1999 Chicago Tribune, 15 juli 1998 (zie bijlage) Verslag algemeen overleg 26 200 IV nr. 19 pagina 4 Regiobeleidsdocument Caraïbisch Gebied 25 535 nr. 5 pagina’s 25–26 en 33	 Van beide berichten heb ik kennisgenomen. Het verdrag, zoals dat gesloten is tussen de VS en het Koninkrijk, beperkt nadrukkelijk de activiteiten van de VS vanaf de FOL’s tot drugsbestrijdingsoperaties. In militaire operaties voorziet het verdrag niet. Vluchten vanaf de FOL’s in het Colombiaanse luchtruim worden overigens uitgevoerd met toestemming van de Colombiaanse autoriteiten in het kader van de samenwerking bij de bestrijding van de illegale productie en handel in drugs. Guerrillagroepen in Colombia beheersen gebieden waar drugs worden geproduceerd. Informatie over drugshandel vanuit die gebieden kan voor de Colombiaanse autoriteiten mede van belang zijn voor het herstel van de rechtsorde. Voor de vluchten boven Colombia kunnen Colombiaanse functionarissen meevliegen indien de Colombiaanse autoriteiten dat wensen. Dit is in de bilaterale samenwerking tussen de VS en Colombia reeds jarenlang gebruikelijk. Van enige dreiging voorafgaand aan de FOL-onderhandelingen met unilaterale handelssancties is geen sprake geweest. De reden om aan het Amerikaanse verzoek tot vestiging van Forward Operating Locations te voldoen is de wens om de internationale drugshandel te bestrijden. De samenwerking in het kader van de FOL’s sluit aan bij de inspanningen van het Koninkrijk in het Caraïbisch gebied. Daarbij kan met name gedacht worden aan de activiteiten van de Kustwacht voor de Nederlandse Antillen en Aruba. Tijdens de bespreking van het interim verdrag met de vaste commissies voor Buitenlandse Zaken en die voor Nederlands-Antilliaanse en Arubaanse zaken op 9 juni 1999 is bevestigd dat een FOL-verdrag met een langere looptijd, waarover met de VS onderhandeld zal gaan worden, aan de parlementaire goedkeuring zal worden onderworpen. Ik heb die toezegging herhaald in mijn brief aan de Tweede Kamer der Staten Generaal van 14 juni 1999 . Kamerstuk 26 200 V, nr. 80	 Buitenlandse Zaken
 KVR10055.xml	 1999	 RPF	 Vragen over een verdeling van financiele risico''s bij grootschalig optredende dierziekten en omvangrijke vervuiling van de voedselketen (voorbeeld: de gevolgen van de dioxinecrisis voor de Nederlandse pluimveehouders).	 Is het waar dat het dioxinegehalte in vetten en oliën ten behoeve van diervoeders zes picogram/gram mag bedragen en dat de grondstoffen Kaoliet en Premix op dit moment feitelijk in het geheel niet met dioxine vervuild mogen zijn? Is de norm voor deze vetten en oliën gebaseerd op de norm die geldt voor melkvet bestemd voor menselijke consumptie? Zo ja, waarom geldt voor de grondstoffen Kaoliet en Premix die «slechts» worden verwerkt in diervoeders de facto een nultolerantie? Met andere woorden, hoe verhoudt de dioxinenorm voor een product bestemd voor de menselijke consumptie zich tot de norm voor een grondstof van diervoeder? Is er in de natuur vrijwel altijd sprake van de aanwezigheid van «natuurlijke» concentraties dioxine? Zo ja, is een nultolerantie voor diervoedergrondstoffen in dat licht dan wel een reële eis? Als ter bescherming van de kwaliteit van de menselijke voedingsmiddelen vergaande maatregelen nodig worden geacht, zoals een verbod op het gebruik van bepaalde grondstoffen of het aanscherpen van normen, acht u het dan rechtvaardig en juist dat de financiële gevolgen hiervan vooral bij de primaire landbouwsector terecht komen, zelfs als achteraf blijkt dat deze sector aan alle normen heeft voldaan? Worden de gevolgen van grootschalige uitbraken van dierziekten en van omvangrijke vervuiling van de voedingsmiddelenketen niet teveel gezien als alleen de verantwoordelijkheid van de direct betrokkenen? Zijn de direct betrokkenen, zelfs als deze als schuldig kunnen worden aangewezen, vaak niet in staat de enorme financiële schade te vergoeden van allen die direct of indirect schade hebben geleden? Kan naar uw mening bij de schade-afwikkeling en financiële risico’s van grootschalige dierziekten en omvangrijke vervuiling van de voedselketen, voldoende rekening worden gehouden met de enorme gevolgen zoals een sterk teruglopende vraag en een dientengevolge inzakkende marktprijs? Deelt u de mening dat het dringend aanbeveling verdient te streven naar een verdeling van de financiële risico’s bij grootschalig optredende dierziekten en omvangrijke vervuiling van de voedselketen, zodat diegenen die onschuldig zijn aan de oorzaken van de crises, maar wel met de gevolgen zitten, mogen rekenen op de solidariteit van de samenleving, ook in financiële zin? Zo neen, waarom niet? Zo ja, welke maatregelen wilt u nemen om hieraan een bijdrage te leveren? Hier kan gedacht worden aan de gevolgen van de dioxinecrisis voor de Nederlandse pluimveehouders. De eierprijs daalde van zes naar vier cent. Met een totaal van 180 miljoen eieren per week is een dergelijke prijsval dramatisch te noemen. Ook de vraag naar kippenvlees liep ten gevolge van alle genomen maatregelen fors terug en daarmee dus ook de prijs van kippenvlees. De primaire sector draait voor de financiële gevolgen van dit alles op, zonder dat in Nederland normoverschrijdingen zijn geconstateerd	 Ja. Uitgangspunt voor het regeringsbeleid is toepassing van het voorzorgprincipe en het vermijden van onnodige blootstelling van de consument aan dioxine. Voor veevoeder en veevoedergrondstoffen bestonden tot de dioxinecrisis geen normen behoudens voor citruspellets. De norm voor citruspellets bedraagt 0,5 pq/g-product en is gebaseerd op het gegeven dat de aanwezigheid van dioxine in dit product vermijdbaar is. Voor vetten is nadien – in aansluiting op de normstelling voor melkvet – een voorlopige norm gehanteerd van 6 pq/g-vet. Bij vetten is bekend dat enige mate van verontreiniging als gevolg van de natuurlijke achtergrondbelasting onvermijdbaar is. Voor kaoliniet en daarop gebaseerde premixen is door het Permanent Comité Diervoeder van de Europese Commissie de conclusie getrokken dat gegeven de geconstateerde dioxinebesmetting vooralsnog dient te worden afgezien van het gebruik, tenzij uit onderzoek is aangetoond dat deze producten niet gecontamineerd zijn. Er zijn tot dusverre geen indicaties dat enige verontreiniging in kaoliniet onvermijdbaar is. Nederland hanteert daarom uit voorzorg vooralsnog de detectiegrens die overeenkomt met de norm 0,5 pq/g-kaoliniet voor vrijgave van partijen. Partijen die hier niet aan voldoen, blijven in dit stadium geblokkeerd. Nederland heeft in Brussel aangedrongen op communautaire normstelling voor kaoliniet. De Europese Commissie heeft aangegeven dat voor de vaststelling van de norm advies gevraagd zal worden aan het Wetenschappelijk Comité voor Diervoeding. Ik acht het niet onrechtvaardig of onjuist dat het betrokken bedrijfsleven financiële gevolgen ondervindt van door de overheid in het belang van de volksgezondheid getroffen maatregelen, bijvoorbeeld daar waar het gaat om de kosten van blokkeren of vernietigen van ondeugdelijke partijen. Voorzover zich in de markt prijseffecten voordoen, is dit een ondernemersrisico. 5/6/7 Ten principale dient de private sector zelf voorzieningen te treffen om te anticiperen op eventuele financiële risico’s, bijvoorbeeld door het afsluiten van verzekeringen. Daarbij hoort het al dan niet in collectief verband verhalen van de schade op de veroorzaker. In welke mate indirecte schade als gevolg van inzakkende marktprijzen daarin meegenomen kan worden, zal moeten blijken. Ik heb er verschillende malen bij LTO Nederland op aangedrongen te komen tot een verzekeringsstelsel en hier ook enige financiële impulsen voor gegeven. Ondernemers die tijdelijk in de problemen dreigen te geraken, kunnen een beroep doen op de overbruggingsfaciliteiten in het kader van het Besluit bijstandsverlening zelfstandigen (Bbz). Overigens voorziet in het geval van besmettelijke dierziekten het Politioneel Fonds, dat wordt opgevolgd door het Diergezondheidsfonds, in de financiering van schade die optreedt bij bestrijding van uitbraken van dierziekten.	 Landbouw, Natuurbeheer en Visserij
 KVR10056.xml	 1999	 CDA	 Vragen over de Nederlandse inzet bij de benoemingsprocedure voor een nieuwe Secretaris-Generaal van de NAVO (de Britse kandidaat Robertson).	 Heeft de regering een Nederlandse kandidatuur voor de post van Secretaris-Generaal bevorderd? Zo ja, op welke wijze? Zo neen, waarom is van zulk een kandidatuur afgezien? Beschikt Nederland over gekwalificeerde kandidaten? Hebben bondgenoten naar een eventuele Nederlandse kandidatuur navraag gedaan? Zo ja, wat was de reactie van de Nederlandse regering? Op welke moment en door wie werd u geïnformeerd over de kandidatuur van de heer Robertson? Wanneer is deze kandidatuur in het kabinet aan de orde geweest? Welke overwegingen hebben geleid tot steun aan de Britse kandidaat? Meent de regering, gelet op het aanzienlijk aantal hoge internationale politieke functies dat in handen is van de grote Europese landen dat nog van een evenwichtige verdeling van deze functies sprake is? Heeft inzake de NAVO-kandidatuur overleg tussen de kleine lidstaten plaatsgehad om tot een gezamenlijke kandidaat te komen? Zo neen, waarom niet? Wat is het oordeel van de regering inzake de voor de NAVO-kandidatuur gevolgde procedure? Heeft vooraf consultatie met alle bondgenoten kunnen plaatshebben? Beschouwt u dergelijke internationale benoemingen als een zaak van en tussen regeringsleiders of als een kabinetsaangelegenheid? Heeft de regering eerder dit jaar een Nederlandse kandidatuur bevorderd voor de functie van hoge vertegenwoordiger voor het gemeenschappelijk buitenlands en veiligheidsbeleid? Zo neen, beschikte Nederland niet over gekwalificeerde kandidaten of lagen andere overwegingen hieraan ten grondslag?	 De regering heeft geen Nederlandse kandidatuur voor deze functie bevorderd. Op 30 juli is de Britse minister van Defensie, de heer Robertson, door de Britse regering als kandidaat voor de functie van secretaris-generaal van de NAVO voorgedragen. De regering is op 30 juli langs verschillende kanalen geïnformeerd over de Britse kandidaat. De kandidatuur van de heer Robertson is vervolgens binnen het kabinet onderwerp van overleg geweest. Op dinsdag 3 augustus heeft Nederland aangegeven zich achter de benoeming van de heer Robertson te kunnen scharen. De heer Robertson is een uitstekende kandidaat voor de functie van secretaris-generaal van de NAVO. Als Brits minister van Defensie heeft hij aan de wieg gestaan van de «Strategic Defence Review», die inmiddels in Europa als voorbeeld geldt voor de hervorming van strijdkrachten met het oog op de uitvoering van nieuwe taken. Eveneens is hij een van de initiatoren geweest van het hernieuwde debat over Europese defensie. Tijdens de Kosovo-crisis heeft hij zich laten kennen als een gedreven en kundig verdediger van het NAVO-beleid. De heer Robertson kon rekenen op brede steun onder bondgenoten. De regering meent dat bij de invulling van hoge internationale politieke functies de kwaliteiten van een kandidaat van doorslaggevend belang dienen te zijn. Naast de heer Robertson zijn geen andere kandidaten voorgesteld. Voor de voordracht van een kandidaat SG NAVO bestaan geen vaste procedures. In de Noord-Atlantische Raad heeft consultatie met alle bondgenoten plaatsgevonden. De nationale standpuntbepaling t.a.v. dergelijke benoemingen is in Nederland een kabinetsaangelegenheid. De regering heeft geen Nederlandse kandidaat gesteld voor de functie van Hoge vertegenwoordiger voor het Gemeenschappelijk Buitenlands en Veiligheidsbeleid. Toen duidelijk werd dat de heer Solana voor de post van Hoge vertegenwoordiger beschikbaar was heeft de regering zich achter deze kandidatuur geschaard. Overweging daarbij was dat hier bij uitstek sprake is van een vooraanstaande politieke persoonlijkheid, een vereiste waaraan de regering van meet af aan hoge prioriteit heeft gegeven. Bovendien is de regering van mening dat de huidige secretaris-generaal van de NAVO uitstekend geschikt is om bij te dragen aan de versterking van het Gemeenschappelijk Buitenlands en Veiligheidsbeleid van de EU en aan de verdere ontwikkeling van de Europese Veiligheids- en Defensie ldentiteit.	 Buitenlandse Zaken (BUZA)
 KVR10057.xml	 1999	 D66	 Vragen over het inzetten van 24 Duitse politieagenten voor de serviceverlening aan Duitse toeristen langs de kust bij Scheveningen en Kijkduin.	 Heeft u kennisgenomen van het bericht dat 24 Duitse politieagenten deze zomer dienst gaan doen aan het strand van de gemeente Den Haag om de serviceverlening aan Duitse toeristen te verhogen? Zo ja, welke bevoegdheden hebben deze agenten en klopt het dat deze Duitse ambtenaren dienst gaan doen in het eigen uniform? Welke instantie heeft het initiatief genomen voor de inzet van de Duitse agenten? Wie betaalt de kosten? Is de aanleiding voor de inzet van buitenlandse agenten het tekortschieten van de servicegerichtheid van de Nederlandse agenten en de vrijwillige reddingsbrigade op de stranden van Scheveningen en Kijkduin? Als serviceverbetering het doel is van de inzet van agenten, overweegt u dan ook Nederlandse agenten in te zetten in buitenlandse vakantieoorden met veel Nederlandse toeristen? Teletekst, 7 juli 1999	 Ja. Besluitvorming over de inzet van buitenlandse politiefunctionarissen in Nederland en omgekeerd, vindt plaats na overleg door of namens de verantwoordelijke politieministers. Zo heeft de korpschef van de regiopolitie Haaglanden het Ministerie van Binnenlandse Zaken en Koninkrijksrelaties verzocht in te stemmen met de inzet van Duitse politiefunctionarissen, om tijdens de zomermaanden de surveillance aan het strand van Scheveningen en Kijkduin te ondersteunen. Daar verblijven in de zomermaanden vele Duitse toeristen. Doel van de uitwisseling is onder meer om inzicht te krijgen in elkaars werkwijze en de uitwisseling van kennis en ervaring over de relatie politie – publiek. Op dit verzoek is, na overleg met het Ministerie van Binnenlandse Zaken van de deelstaat Nordrhein-Westfalen, positief beslist onder de voorwaarde dat de Duitse politiefunctionarissen wel het eigen uniform dragen, niet bewapend zijn en geen executieve bevoegdheden uitoefenen. Gekozen is voor het dragen van het eigen uniform vanwege de herkenbaarheid voor de Duitse toeristen, hetgeen de benadering van de politie kan vergemakkelijken. De Duitse politiefunctionarissen treden op als intermediair in de contacten tussen de Nederlandse politie en de Duitse toeristen. De kosten van deze uitwisseling worden gedragen door de politieregio Haaglanden en het Polizeipräsidium in Düsseldorf. De hierboven uiteengezette uitwisseling wordt na afloop geëvalueerd om te bezien of het beoogde doel is bereikt, waarbij onder meer het effect hiervan op het publiek een belangrijk element is. De uitkomsten van deze evaluatie vormen de basis voor de besluitvorming op eventuele toekomstige verzoeken. De reacties van het publiek tot nu toe waren overigens overwegend positief. Daarnaast levert een dergelijke uitwisseling een bijdrage aan de verdere ontwikkeling van de internationale politiesamenwerking. Tot slot merken wij op dat er geen sprake is van onvoldoende service-gerichtheid van de Nederlandse politie. Voor de volledigheid delen wij u mede, dat in de zomer van 1998 Duitse politiefunctionarissen zijn ingezet in de politieregio Zeeland en dat Nederlandse politiefunctionarissen zijn ingezet tijdens de Kerstmarkt 1998 in Düsseldorf. Toestemming voor deze inzet is verleend door de betrokken Nederlandse en Duitse ministeries. Ook hier is uitdrukkelijk gesteld dat het dragen van wapens en het uitoefenen van executieve bevoegdheden op buitenlands grondgebied niet is toegestaan.
 KVR10058.xml	 1999	 D66	 Vragen naar aanleiding van het ANP-bericht van 5 juli 1999 dat het alarmnummer 112 in de gemeente Roermond bij het noodweer op zondagnacht 4 juli 1999 overbelast raakte.	 Heeft u kennisgenomen van het feit dat het alarmnummer 112 in de gemeente Roermond bij het noodweer op zondagnacht 4 juli overbelast raakte? Wat is de oorzaak geweest van dit probleem? Kan dit gezien worden als een incident of is het een structureel probleem? Welke maatregelen worden er genomen om in de toekomst, mede met het oog op de komende millenniumwisseling, dergelijke problemen te voorkomen? ANP, 5 juli 1999	 
 KVR1006.xml	 1994	 SGP	 De vragen betreffen de uitleg van artikel 31 Wegenverkeerswet in de arresten van de Hoge Raad Anja Kellenaers en IZA/Vrerink.	 Heeft U kennis genomen van het interview met Prof. mr. C. J. H. Brunner, opgenomen in het Nederlands Tijdschrift voor Burgerlijk Recht, jaargang 11, nummer 8 (oktober 1994), p. 184–188, waarin deze commentaar levert op de arresten van de Hoge Raad Anja Kellenaers, Rechtspraak van de Week (RvdW 1994, 11 ) en IZA/Vrerink, Nederlandse Jurisprudentie (NJ 1993, 566) ter zake van de uitleg die daarin gegeven wordt aan artikel 31 Wegenverkeerswet (WVW)? Deelt U de opvatting van Brunner dat de Hoge Raad met de in de genoemde arresten gegeven interpretatie de grenzen van een redelijke uitleg heeft overschreden zodat artikel 31 WVW door een andere bepaling is vervangen en dat de Raad zich aldus als wetgever heeft gedragen, zonder legitimatie daartoe? Deelt U de opvatting dat de Hoge Raad in IZA/Vrerink een uitleg heeft gegeven die niemand heeft voorgesteld en die wetshistorisch ook nergens op berust? Bent U voornemens, in overleg met de Minister van Verkeer en Waterstaat, een wijziging van artikel 31 WVW voor te stellen, zodanig dat de aan het huidige artikel gegeven uitleg daarin zijn neerslag zal vinden?	 Ja. De opvatting van Brunner als zou de Hoge Raad in de arresten IZA/Vrerink en Anja Kellenaers artikel 31 Wegenverkeerswet (WVW) hebben geı¨nterpreteerd op een wijze waarmee de grenzen van een redelijke uitleg zijn overschreden, kan ik niet delen. De Hoge Raad heeft in deze arresten beslist dat in geval de bestuurder van een motorrijtuig geen overmacht aannemelijk kan maken, maar er wel sprake is van een fout van de fietser of voetganger, zonder dat er evenwel sprake is van opzet of aan opzet grenzende roekeloosheid van de kant van de fietser of voetganger, de billijkheid bij de verdeling van de schade eist dat ten minste 50 percent van de schade ten laste van het motorrijtuig wordt gebracht. Deze beslissing moet worden gezien als een toepassing van artikel 6:101 BW. Dit bepaalt dat uitgaande van de hoofdregel dat bij eigen schuld de vergoedingsplicht wordt verminderd in evenredigheid met de mate waarin de benadeelde aan de schade heeft bijgedragen, een andere verdeling van de vergoedingsplicht plaatsvindt indien de billijkheid dit wegens de omstandigheden van het geval eist. Bij deze beslissingen speelt de omstandigheid dat bij ongevallen met motorrijtuigen de schade aanmerkelijk groter is door de verwezenlijking van het daaraan verbonden gevaar. De billijkheid eist dan in de visie van de Hoge Raad dat de gevolgen van deze verwezenlijking niet ten laste van de voetganger of fietser moet worden gebracht. Het is dan ook naar mijn mening onjuist om te stellen dat artikel 31 WVW door een andere bepaling is vervangen. Deze opvatting kan niet worden gedeeld. In de zojuist genoemde beslissingen van de Hoge Raad wordt geen uitleg gegeven aan artikel 31 Wegenverkeerswet, maar – als gezegd – toepassing gegeven aan de zojuist beschreven billijkheidscorrectie van artikel 6:101 lid 1 BW. Hierbij kan overigens worden opgemerkt dat bij de invoering van Boek 6 BW artikel 31 lid 6 WVW is vervallen, omdat dit naast artikel 6:101 BW overbodig was. Deze laatste bepaling biedt evenwel meer dan het oude artikel 31 lid 6 WVW aan de rechter de ruimte om bij eigen schuld een andere verdelingsmaatstaf te hanteren dan die waarbij alleen acht wordt geslagen op de mate waarin beide partijen aan de schade hebben bijgedragen. Op dit moment wordt op mijn Ministerie een wetsvoorstel voorbereid waarbij een nieuw wettelijk stelsel van verkeersaansprakelijkheid ter vervanging van het huidige artikel 185 WVW (de opvolger van artikel 31 WVW) zal worden voorgesteld. Daarin zal evenals in de rechtspraak van de Hoge Raad bijzondere aandacht worden besteed aan de positie van de zwakkere verkeersdeelnemers.	 Justitie
 KVR10060.xml	 1999	 CDA	 Vragen over samenwerking van Nederland met Duitsland, het Verenigd Koninkrijk en Noorwegen op het gebied van ontwikkelingssamenwerking en over het vasthouden aan het internationaal overeengekomen percentage van 0,7 van het BNP voor ontwikkelingssamenwerking.	 Heeft u het voornemen uitgesproken op ontwikkelingsterrein voortaan met Duitsland, het Verenigd Koninkrijk en Noorwegen samen te werken? Wat houdt die samenwerking precies in? Waarvoor gaan betrokken bewindslieden zich in internationale fora sterk maken en hoe lang duurt deze samenwerking? Heeft u ook samenwerking met andere landen op het oog? Wat zijn de consequenties voor het onlangs vastgestelde landenbeleid? Hechten betrokken bewindslieden uit genoemde landen niet aan het internationaal vastgestelde percentage voor ontwikkelingssamenwerking van tenminste 0,7 van het BNP? Wat is uw mening hierover? Is uw uitspraak waar dat het uitsluitend «de intentie is die telt»? Bedoelt u hiermee dat het niet uitmaakt dat het Verenigd Koninkrijk en Duitsland slechts 0,3% van het BNP aan ontwikkelingssamenwerking besteden? Acht u een dergelijk laag percentage voor internationale armoedebestrijding aanvaardbaar en voldoende? Sinds wanneer en waarom pleit de Nederlandse regering niet meer voor het vasthouden aan het internationaal overeengekomen percentage van 0,7, met name bij regeringen die daaraan niet voldoen? NRC Handelsblad, 27 juli 1999	 Nederland werkte met genoemde landen al samen. Mijn collega’s en ik hebben afgesproken die samenwerking te intensiveren en te concretiseren. Inhoudelijk gaat het bij die samenwerking om afstemming bij beleidsvorming en beleidsimplementatie. Procedureel houdt die samenwerking in dat vóór belangrijke internationale bijeenkomsten zoveel mogelijk een gemeenschappelijk standpunt wordt ingenomen. Het gaat om een samenwerking van gelijkgezinden. Dat betekent niet dat de samenwerking een gesloten karakter heeft. Nederland was, is en blijft bereid in het belang van de verbetering van kwaliteit en efficiency van de ontwikkelingssamenwerking met alle donoren samen te werken. Voor het landenbeleid zal met name bij de sectorale benadering zoveel mogelijk binnen sectoren tussen donoren worden afgestemd. Naarmate binnen sectoren meer donoren samenwerken zal de sectorale benadering kwalitatiever en effectiever zijn. Voor uw informatie is de persverklaring uit Utstein bijgevoegd. Noorwegen en Nederland besteden al meer dan 0,7% van het BNP aan ontwikkelingssamenwerking. De regering van het Verenigd Koninkrijk heeft een daadwerkelijke stijging van het OS-budget bewerkstelligd. Duitsland ziet zich geconfronteerd met macro-economische problemen. Dat alles neemt niet weg dat het internationaal vastgestelde percentage voor ontwikkelingssamenwerking voor allen relevant blijft. Ik bedoel hiermee dat ook al is niet iedereen in staat 0,7% van het BNP voor ontwikkelingssamenwerking te leveren, er in ieder geval naar gestreefd moet worden het wèl beschikbare geld zo goed mogelijk te besteden. Voorwaarde voor het verkrijgen en behouden van voldoende draagvlak voor het op peil brengen en houden van de ODA-inspanning is dat aangetoond kan worden dat «hulp helpt». Daartoe dient de effectiviteit gemaximaliseerd te worden. Onze intenties in dat opzicht lopen volstrekt parallel. Gezien het bovenstaande, is deze stelling onjuist. Bijlage ter inzage gelegd bij de afdeling Parlementaire Documentatie
 KVR10061.xml	 1999	 SP	 Vragen over de stijging van het aantal daklozen met 20%, waaronder ook een toename van het aantal dakloze vrouwen met kinderen en gezinnen.	 Hebt u kennisgenomen van de verontrustende cijfers over de stijging van het aantal daklozen met 20%, waaronder ook een toename van het aantal dakloze vrouwen met kinderen en gezinnen? 1, 2 Wat is uw reactie hierop en op het feit dat met name ook kinderen en vrouwen en hele gezinnen op straat komen te staan? Wat zijn volgens u de oorzaken van deze toename? Geeft de toename in uw ogen aan dat het beleid er onvoldoende in slaagt om dakloosheid te voorkomen? Is deze verontrustende toename reden voor nader onderzoek naar de oorzaken, zulks om beter beleid te kunnen voeren om dakloosheid te voorkomen? Is de toename reden voor aanpassing van uw beleid als het gaat om preventie, maar ook wat betreft de capaciteit voor opvang en crisisopvang? Erkent u dat het budget voor de opvang van dak- en thuislozen niet toereikend is, zeker nu blijkt dat de omvang van het aantal mensen dat opgevangen moet worden fors verhoogd is? Zo ja, bent u bereid dit budget te verhogen? R1, 1 juli 1999 Jaarverslag Leger des Heils	 Ja, hiervan heb ik kennisgenomen. In dit geval gaat het om cijfers van het Leger des Heils. Andere instellingen werken met een ander registratiesysteem. De gegevens uit deze systemen zijn helaas momenteel niet goed te vergelijken, waardoor het moeilijk is landelijk conclusies te trekken. Dit is een slechte ontwikkeling. De oorzaken en omvang van een toename zijn op landelijk niveau moeilijk eenduidig aan te geven wegens gebrek aan actuele en volledig betrouwbare gegevens. Daarom is momenteel de monitor maatschappelijke opvang in voorbereiding. Het is de bedoeling dat deze monitor kerngegevens zal bevatten, onder meer over het aantal personen dat wordt opgevangen en hun problematiek. Het onderzoek Verkommerden en Verloederden zal in de toekomst inzicht geven in de doelgroep die geen gebruik kan of wil maken van de opvangvoorzieningen. Zowel de monitor als het onderzoek Verkommerden en Verloederden zullen een beter beeld geven van de oorzaken van toename van dak- en thuisloosheid. De maatschappelijke opvang is een complex beleidsterrein. Dit vraagt de inzet van verschillende sectoren en een integraal beleid dat bestaat uit preventie, asiel, handhaving en herstel. De centrumgemeenten hebben wat dit aangaat een regierol, waarmee zij in mijn ogen hard aan de slag zijn. Dit wordt door mij op verschillende manieren gestimuleerd, bijvoorbeeld met het project regionale beleidsplannen. Hierbij is het voorkómen van dak- en thuisloosheid een belangrijk onderwerp. Op termijn zal de monitor maatschappelijke opvang (zie onder 3 + 5) meer duidelijkheid geven over de oorzaken en omvang van de toename. Ik zal mijn beleid, indien nodig en mogelijk, op die oorzaken afstemmen. Vanwege hun regierol hebben echter vooral centrumgemeenten hierin een taak. Ik verwacht dat ook zij hun beleid zullen aanpassen als de monitor gegevens oplevert die nopen tot beleidswijziging. Ik zie vooralsnog geen reden om het huidige beleid aan te passen. De afgelopen jaren is extra geïnvesteerd om de tekorten op te vangen. Zie hierover ook mijn brief aan de Tweede Kamer van 4 december 1998, 25 682, nr. 5. Een effectieve aanpak is niet alleen een kwestie van uitbreiding van capaciteit ofwel meer geld van het ministerie van VWS. Ik denk dat bijvoorbeeld het verbeteren van afstemming en samenwerking tussen verschillende instanties ook een belangrijk aandachtspunt is. Voor de vaststelling van het budget voor de maatschappelijke opvang verwijs ik voorts naar de jaarlijkse behandeling van de begroting van VWS.	 Volksgezondheid, Welzijn en Sport (VWS)
 KVR10062.xml	 1999	 D66	 Vragen naar aanleiding van de uitspraak van de Utrechtse arrondissementsrechtbank dat de gemeente Utrecht geen gebruik kan maken van haar voorkeursrecht wanneer een grondeigenaar met een projectontwikkelaar een overeenkomst heeft gesloten om op die grond woningen te bouwen.	 Kent u de uitspraak van de Utrechtse arrondissementsrechtbank dat de gemeente Utrecht geen gebruik kan maken van haar voorkeursrecht in het geval een grondeigenaar met een projectontwikkelaar een overeenkomst heeft gesloten om op die grond woningen te bouwen? Welke middelen heeft de overheid om op dergelijke locaties ook de aanleg van groen-, sport-, en recreatievoorzieningen te doen realiseren? Welke maatregelen overweegt u om ongewenste gevolgen voor vooral VINEX-locaties te voorkomen? Acht u het een gewenste ontwikkeling dat grondeigenaren samen met projectontwikkelaars bouwplannen realiseren op locaties (met inbegrip van de zgn. «corridors») waar een integrale aanpak noodzakelijk is? Kent u de reactie van professor H. Priemus van de TU Delft, die stelt dat deze uitspraak negatieve gevolgen heeft voor de in de nota «De ruimte van Nederland» genoemde ontwikkeling van corridors (de bundeling van infrastructuur voor wegen, rails en vaarwegen vanuit de Randstad naar het achterland) en dat dus haast geboden is met een aanpassing van de Wet voorkeursrecht gemeenten? Overweegt u een spoedige aanpassing van de wet? De Staatscourant, 30 juli 1999, p. 2 Cobouw, 30 juli 1999, p. 2	 Ja. Niet particuliere grondeigenaren, maar de gemeenten bepalen welke ruimtelijke bestemmingen op hun grondgebied mogen worden gerealiseerd. De gemeenten leggen dat vast in een planologisch toetsingskader, onder andere bestaande uit bestemmingsplannen. Wel zal de feitelijke verwezenlijking van die bestemmingen vaak een zaak van marktpartijen zijn. Samenwerkingsovereenkomsten tussen particulieren zullen in de praktijk gericht zijn op realisering van (rendabele onderdelen van) projecten die binnen het ruimtelijke toetsingskader passen. Indien particuliere initiatieven naar het oordeel van de gemeente te eenzijdig zijn gericht, heeft de gemeente de mogelijkheid daarmee niet akkoord te gaan. Aanvragen voor een bouwvergunning voor woningbouwprojecten zullen immers aan de bestemmingsplannen getoetst moeten worden. Gemeenten zullen dan bijvoorbeeld met de betrokken grondeigenaren van een nieuwbouwlocatie in gesprek kunnen treden over de aanleg van openbare voorzieningen. Daarbij zal de gemeente trachten tot een overeenkomst te komen op basis van de gemeentelijke exploitatieverordening. Voor het geval overleg over grondverwerving faalt, kan het bestemmingsplan onder voorwaarden een basis vormen voor onteigening. In het licht van het bovenstaande behoeft de zogenaamde zelfrealisatie door samenwerkende particulieren in de praktijk niet in algemene zin een probleem te vormen. Reeds tijdens de behandeling van het wetsvoorstel in 1995 en 1996 is echter de vraag gerezen in hoeverre de gewenste regiefunctie van de gemeente in gedrang zou kunnen komen in situaties zoals de Utrechtse casus. Onder andere in verband met dit soort situaties is bij amendement in de wet opgenomen, dat er vier jaar na inwerkingtreding van de wet – dus medio juli 2000 – een wetsevaluatie moet hebben plaatsgevonden. Uit de parlementaire behandeling blijkt dat een van de doelen hierbij moet zijn het nagaan van de effecten op de gemeentelijke regiefunctie. Zoals eerder door mij aangegeven – o.a. in mijn brief d.d. 16 februari jl. waarmee ik de Tweede Kamer informeerde over de resultaten van een vooronderzoek en in mijn brief van 19 april jl. waarin ik mede in het licht van de CPB-rapporten over de grondmarkt inging op het verzoek vanuit de Vaste Commissie voor VROM tot vervroeging van de wetsevaluatie – ben ik voornemens om, zoals de wet vereist, de Kamer medio volgend jaar de resultaten van een systematische evaluatie van de wet te doen toekomen. Daartoe zal ik reeds dit jaar een monitoringsonderzoek doen verrichten. De bedoelde reactie is mij bekend. In aanvulling op het antwoord op de vragen 2. en 3. over de wetsevaluatie acht ik het gewenst, dat snelle reparatiewetgeving zal plaatsvinden voorzover de zich vormende jurisprudentie over praktijkgevallen leemten in de wet aan het licht brengt, in de zin van destijds tijdens de parlementaire behandeling niet voorziene dan wel niet gewenste neveneffecten. Hiermee zal ik niet wachten op de resultaten van de voorziene systematische wetsevaluatie.	 Volkshuisvesting, Ruimtelijke Ordening en Milieubeheer
 KVR10066.xml	 1999	 GroenLinks	 Vragen naar aanleiding van het Teletekst-bericht van 13 juli 1999 over de prijsstijgingen van koopwoningen met gemiddeld 14,1% in een half jaar volgens de laatste cijfers van de NVM.	 Hebt u kennisgenomen van de laatste cijfers van NVM over de prijsstijgingen op de koopwoningmarkt met gemiddeld 14,1% in een half jaar? Heeft u inzicht in de oorzaken van deze explosieve prijsstijgingen? Heeft u inzicht in de ontwikkeling van de huizenprijzen in de komende jaren? Onderschrijft u de conclusies van NVM dat, met name in Amsterdam en Utrecht, een koopwoning vrijwel onbereikbaar is geworden voor alleenverdieners en voor starters op de koopwoningmarkt? Zo neen, waarom niet? Zo ja, hoe beoordeelt u deze verdringing op de koopwoningmarkt? Welke beleidsmatige consequenties verbindt u aan de «gekte» op de woningmarkt? Bent u van mening dat bij de huidige prijsontwikkeling het risico toeneemt van een ineenstorting van de woningmarkt? Wat zouden de macro-economische gevolgen van een dergelijke crash zijn? Overweegt u in te grijpen? Zo ja, hoe? Wat zijn de effecten van deze prijsstijgingen op de omvang van de totale hypotheekschuld en dientengevolge de budgettaire effecten voor de Nederlandse schatkist, onder meer uit hoofde van de huidige onbeperkte aftrek van de hypotheekrente? Houdt u rekening met deze prijsstijgingen bij de opstelling van de Miljoenennota 2000, in het bijzonder met de dreiging van verdere tegenvallers bij de inkomstenbelasting? Wat zijn de budgettaire effecten van de recente rentestijgingen voor de Nederlandse schatkist? Houdt u rekening met deze rentestijgingen bij de opstelling van de Miljoenennota 2000, in het bijzonder met de dreiging van verdere tegenvallers bij de inkomstenbelasting? Op welke wijze denkt u een meer ordelijke koopmarkt te realiseren die opnieuw plaats biedt aan lagerbetaalden en mindervermogenden? Bron: Teletekst, 13 juli 1999	 	 Financien
 KVR10067.xml	 1999	 VVD	 Vragen over de bereikbaarheid, per auto en per openbaar vervoer, van de Nederlandse pretparken en toeristische attracties.	 Wat is uw mening over de steeds moeilijker wordende bereikbaarheid van Nederlandse pretparken en toeristische attracties, zodanig dat deze problematiek de bezoekersaantallen nadelig zal beïnvloeden, zoals in het NBT-rapport «Attractiepunten in Nederland» wordt geconstateerd? Wat is uw mening over de economische schade die hiervan het gevolg zal zijn voor zo’n belangrijke economische sector als de Nederlandse toeristisch-recreatieve sector? Hoe beoordeelt u de bereikbaarheid, zowel per auto als per openbaar vervoer, van Nederlandse attractiepunten, mede in vergelijking tot de bereikbaarheid van attractiepunten in andere Europese landen (zoals Disneyland Parijs en Warner Brothers in Bottrop)? Beïnvloedt deze bereikbaarheidsproblematiek de Nederlandse toeristisch-recreatieve concurrentiepositie nadelig? Deelt u de mening dat, mede gezien de in het rapport gesignaleerde trends en ontwikkelingen aan de vraagzijde van de vrijetijdsmarkt (onder andere verbreding van de ruimtelijke oriëntatie in de vrije tijd, «tijdsklem» huishoudens), bereikbaarheid voor de recreatieve sector van steeds groter belang is? Welke maatregelen bent u bereid te treffen om deze knelpunten op te lossen? Bent u bereid met de toeristisch-recreatieve bedrijven, waaronder DagRecreatie Nederland, overleg te voeren over de ontwikkelingen en knelpunten op mobiliteitsgebied? De Telegraaf, 20 juli 1999 (buiteneditie)	 Ik onderschrijf de in het genoemde rapport uitgesproken verwachting dat in de komende jaren mobiliteits- en milieuvraagstukken zich ook in deze sector zullen aandienen en dat, als attractiepunten moeilijker bereikbaar worden, bijvoorbeeld omdat ze in gebieden liggen met veel (vrijetijds)verkeer, dat mogelijk het bezoekersaantal nadelig kan beïnvloeden. Deze problematiek raakt alle dagtochten naar bijvoorbeeld de kust, naar natuur- en recreatiegebieden of dagtochten met sportieve recreatie als doel. Van alle recreatieve dagtochten neemt het bezoek aan dagattracties, bezienswaardigheden en evenementen een aandeel in van 10% (CBS 1997). In het onderzoek wordt overigens een bredere analyse gegeven van consequenties van toekomstige ontwikkelingen voor de attractiepunten in Nederland. Daaruit blijkt dat de branche evenzeer op ingrijpende veranderingen op demografisch en cultureel gebied zal moeten inspelen. De bestedingen aan dagtochten zijn omvangrijk. In totaal geven Nederlanders ruim 15 miljard gulden op jaarbasis uit aan dagrecreatie (CBS 1997). Daarnaast vertegenwoordigen dagtochten van buitenlanders naar Nederland een aanzienlijke economische waarde. In het mobiliteitsbeleid gaat het om het vinden van een evenwicht tussen bereikbaarheid, leefbaarheid en veiligheid. De economische belangen moeten worden afgewogen tegen de sociale leefbaarheid, veiligheid en het belang van een schoon milieu. In een aantal gevallen is het mogelijk daarbij win-winsituaties te vinden. Afnemende bereikbaarheid van de doelen van dagtochten kan naast economische schade ook sociale gevolgen hebben. De mogelijke omvang van die schade kan ik met de nu bekende gegevens niet ramen. Voor het bezoek aan attractiepunten blijft de auto het belangrijkste vervoermiddel. Het aandeel van het openbaar vervoer blijft relatief beperkt. De aard van het bezoek (gezinnen met veel persoonlijke spullen) is ongetwijfeld een belangrijke factor om voor de auto te kiezen (gemaksmotief). Daar staat een hoge bezettingsgraad tegenover. De relatief beperkte vraag naar openbaar vervoer werkt door in het aanbod. De problematiek van bereikbaarheid per auto en per openbaar vervoer van de Nederlandse attractiepunten wijkt niet wezenlijk af van die van vergelijkbare attractiepunten in de dicht bevolkte gebieden in de landen om ons heen, zo bleek in internationale contacten in het kader van een internationale werkgroep. In opdracht van Verkeer en Waterstaat is de omvang en het gebruik van de infrastructuur in de Randstad en twee concurrerende regio’s (Rijn/Ruhrgebied en de driehoek Antwerpen-Brussel-Gent) in kaart gebracht. Het blijkt dat de infrastructuur in Nederland beter benut wordt. Uit het onderzoek blijkt dat de kwaliteit van de verkeersafwikkeling in Nederland zeker concurrerend is ten opzichte van de andere twee regio’s (TNO Inro, Infrastructuur en mobiliteit in de Randstad, het Ruhrgebied en de regio Antwerpen-Brussel-Gent, Delft, december 1997). Waar goede treinverbindingen zijn (zoals de Thalys naar Parijs) of goede en toegankelijke touringcar-arrangementen beschikbaar zijn, is er wel sprake van een herkenbare invloed op de keuze van het vervoermiddel. In hoeverre de concurrentiepositie van de Nederlandse attractiepunten daardoor wordt beïnvloed kan ik niet overzien. Die concurrentiepositie wordt, naast de bereikbaarheid, door vele andere factoren bepaald. Ja, waarbij het zowel gaat om relatief «snelle» bereikbaarheid van bijvoorbeeld attracties per auto en per openbaar vervoer als de bereikbaarheid van recreatiegebieden en -objecten voor langzaam verkeer (wandelen, fietsen en varen). Dat laatste wordt veelal zelf als «recreatie» ervaren. In algemene zin vind ik dat de mobiliteitsvraagstukken voor recreatie en toerisme moeten worden meegenomen in het reguliere verkeer -en vervoerbeleid. Het overheidsbeleid, zoals dat zal worden neergelegd in het komende nationale verkeer- en vervoerplan, zal mede op de mobiliteitsvraagstukken voor recreatie en toerisme zijn gericht. Ook in beleidsaccenten die zich niet alleen richten op attractiepunten is aandacht voor dit aspect van mobiliteit. Zo is het in de subsidieregeling Ketenmobiliteit ook mogelijk om subsidie aan te vragen voor toeristisch-recreatieve projecten en krijgt in het project Korte Ritten ook sociaal-recreatief verkeer aandacht. Specifiek voor de oplossing van de problematiek van de bereikbaarheid van attractiepunten, onderschrijf ik hetgeen in het rapport «Attractiepunten in Nederland» wordt aanbevolen, nl. samenwerking van attractiebedrijven met openbaar-vervoerbedrijven, taxibedrijven en eventueel andere toeristische bedrijven. Ik denk dat daarmee de beste oplossingen «op maat» kunnen ontstaan. Daarbij is ook een belangrijke rol weggelegd voor provincies en gemeenten. Het openbaar vervoer zal in de toekomst door deze overheden worden aanbesteed. Daarbij kan beter ingespeeld worden op regionale en lokale omstandigheden. In die samenwerking kunnen pakketten van maatregelen worden samengesteld. Er blijft natuurlijk een rol voor de rijksoverheid bij regio-overstijgende problemen en in de instrumentering van mede-overheden. Aanvullend verwijs ik in dit verband nog naar de Beleidsagenda Milieu, Toerisme en Recreatie (BMTR), waarin de toeristisch-recreatieve organisaties en de departementen van VROM, LNV, EZ en VenW samenwerken aan projecten die de relatie recreatie, toerisme en milieu moeten versterken. Eén van de onderwerpen uit die beleidsagenda is het toeristisch-recreatief verkeer. Concrete maatregelen ter vergroting van de bereikbaarheid van toeristisch-recreatieve bestemmingen, waaronder attractiepunten, zijn momenteel nog onderwerp van studie. Kansrijke voorbeelden zijn al aan te wijzen in de vorm van de oprichting van transferia (bijvoorbeeld bij Renesse en bij Borger), waaraan in het kader van de genoemde BMTR stimuleringsbijdragen zijn toegekend. Verder worden als uitvloeisel van de BMTR in toenemende mate regionale mobiliteitsplannen voor recreatie en toerisme ontwikkeld. Ik ben graag bereid om, desgevraagd, ook met de pas opgerichte vereniging Dagrecreatie Nederland over de mobiliteitsvraagstukken voor recreatie en toerisme overleg te plegen.	 Verkeer en Waterstaat
 KVR10068.xml	 1999	 SP	 Vragen over de arrestatie van vijf waarnemers van het SP-Milieu Alarmteam bij een protestactie tegen de Betuwelijn.	 Heeft u kennis genomen van het bericht «Vijf mannen aangehouden bij protestactie tegen Betuwelijn»? Is het terrein nabij het Pannerdens Kanaal, waar de waarnemers van het SP-Milieu Alarmteam gearresteerd zijn, geen eigendom van de Nederlands Spoorwegen? 3 Is het waar dat de eigenaren van het terrein de NS geen expliciete toestemming hebben gegeven voor een gesloten verklaring, noch expliciet opdracht hebben gegeven om een aangifte op grond van art. 461 WvS te doen tegen SP-waarnemers? Zo ja, is het zich wederrechtelijk uitgeven als rechthebbende bij het doen van een aangifte een strafbaar feit? Heeft de regiopolitie gestationeerd in Zevenaar zich er, alvorens tot arrestatie over te gaan, van verwittigd dat de particuliere bewakingsdienst, die namens de NS optrad en aangifte deed op grond van art. 461 WvS, hiertoe gerechtigd was? Zo neen, is dit in overeenstemming met de richtlijnen? Acht u het middel van arrestatie geëigend tegen personen, die op geen enkele wijze de door NS ter plaatse uitgevoerde werkzaamheden belemmeren, doch slechts als waarnemer te plekke zijn? Deelt u mijn mening dat de regiopolitie zich opstelt als een oneigenlijk verlengstuk van de Nederlandse Spoorwegen door de vermeende overtreders te boeien en in te sluiten, waar normaal volstaan wordt met het opmaken van proces verbaal en de wettelijke sanctie een geldboete van de eerste categorie is? Zo ja, op welke wijze denkt de minister van Binnenlandse Zaken en Koninkrijksrelaties herhaling te voorkomen? Metro, 14 juli 1999	 Ja. De achtergronden bij de aanhouding zijn als volgt. Op 7 juli 1999 kreeg de politie Gelderland-Midden ’s ochtends het bericht dat demonstranten van het «Groen Front» de werkzaamheden nabij het terrein hinderden. Op dat moment is niet opgetreden door de politie, aangezien op dat moment geen eigenaar of anderszins rechthebbende ter plaatse aanwezig was ter constatering van overtreding van artikel 461 van het Wetboek van Strafrecht. Diezelfde dag heeft de advocaat van de eigenaren in een faxbericht en in een telefoongesprek met een hoofdinspecteur van politie van het korps Gelderland-Midden aangegeven dat de aanwezige actievoerders geen toestemming was verleend het terrein te betreden. Voorts heeft hij verzocht deze personen van het terrein te verwijderen en aangegeven dat de verantwoordelijk manager van N.S. Railinfrabeheer B.V. was gemachtigd namens de eigenaren onbevoegd aanwezige personen te vorderen het terrein te verlaten. Aan het politie-optreden is de voorwaarde verbonden dat zorg gedragen diende te worden voor structurele maatregelen ter voorkoming van herhaling. Deze maatregelen zijn genomen: rondom de graafwerkzaamheden is een hekwerk geplaatst, om het gehele terrein zijn om de 50 meter borden «verboden toegang voor onbevoegden» (artikel 461 WvSr) geplaatst en er is 24 uurs bewaking ingesteld. Op 12 juli zijn de actievoerders van het «Groen Front» van het terrein verwijderd. Zij gaven daarbij aan terug te zullen komen met een groter aantal actievoerders en sympathisanten. Dat vormde aanleiding voor overleg tussen de verschillende instanties, onder andere de gemeente Duiven, de politie en het openbaar ministerie te Arnhem. Daarbij is het volgende beleid afgesproken: – er wordt onmiddellijk gereageerd op meldingen van de bewakingsdienst ter plaatse, – iedereen die zich op het verboden terrein bevindt of op een andere wijze de werkzaamheden verhindert, wordt aangehouden, – alle aangehouden personen worden meegenomen en afgevoerd naar het politiebureau te Zevenaar, alwaar een hulpofficier van justitie en voldoende recherchecapaciteit aanwezig zijn (alle) verdachten te horen en de zaken af te handelen. Op dinsdagochtend 13 juli om 9.00 uur ontving de politie een melding van de bewakingsdienst dat zich actievoerders op het verboden terrein bevonden. Daarop is de politie ter plaatse gegaan en zijn alle personen aangehouden. Ter plaatse is niet gefouilleerd en zijn alle aangehouden personen uit veiligheidsoverwegingen geboeid en in drie politievoertuigen afgevoerd naar het politiebureau te Zevenaar. Op woensdag en donderdag daaropvolgend heeft de politie actievoerders van het «Groen Front» aangetroffen op het verboden terrein. Deze zijn allen conform de afgesproken beleidslijn aangehouden en de zaken zijn volgens de afgesproken procedure afgehandeld. Er is een principe-overeenkomst tussen de eigenaren en de N.S. over de verkoop van de grond aan de N.S.. Niet de particuliere bewakingsdienst maar de door de eigenaren gemachtigde manager van N.S. Railinfrabeheer B.V. heeft aangifte gedaan. Betrokkenen zijn aangehouden omdat zij zich bevonden op verboden terrein na een aangifte van de gemachtigde van de grondeigenaren. Door middel van de vele extra aangebrachte borden was voor een ieder duidelijk kenbaar dat het een verboden terrein betrof. Bij de vraag of sprake is van overtreding van artikel 461 WvSr spelen de hoedanigheid of activiteiten van de aanwezigen geen rol. Bepalend is slechts of zij gerechtigd zijn zich op het terrein te bevinden. Overigens hadden betrokkenen zich in dit geval zich ook niet van te voren bij de eigenaren, politie of N.S. gemeld, onder vermelding van hun eventuele hoedanigheid. Gelet op de ontwikkelingen voorafgaand aan de aanhouding op 13 juli, met name de aankondiging door leden van het «Groen Front» daags tevoren van grootschaliger acties, acht ik de aanhouding gerechtvaardigd. Ik deel de mening niet dat de politie zich heeft opgesteld als een oneigenlijk verlengstuk van de N.S.. Ik ben van oordeel dat de politie correct is opgetreden, met uitzondering van de omstandigheid dat de personen geboeid zijn afgevoerd. Ingevolge de Ambtsinstructie voor de politie, de Koninklijke marechaussee en de buitengewoon opsporingsambtenaar kan op grond van artikel 22 een persoon ten behoeve van het vervoer handboeien worden aangelegd «indien de feiten of omstandigheden dit redelijkerwijs vereisen met het oog op gevaar voor ontvluchting, dan wel met het oog op gevaar voor de veiligheid of het leven van de persoon die rechtens van zijn vrijheid is beroofd, van de ambtenaar of van derden». Het College van procureurs-generaal heeft mij bericht dat de hoofdofficier van justitie te Arnhem in dit geval van oordeel is dat in onvoldoende mate is gebleken van dergelijke feiten en omstandigheden. Ik heb met instemming kennisgenomen van het bericht dat de hoofdofficier hiervoor binnen het regiokorps Gelderland-Midden aandacht zal vragen.	 Justitie
 KVR1007.xml	 1994	 PvdA	 De vragen betreffen de handhaving van het verbod op de stamrecht-BV, nu de pensioen-BV mag blijven bestaan.	 Bestaat er, nu met het wetsvoorstel 23 046 (Brede Herwaardering II) de pensioen-BV mag blijven bestaan, onvoldoende reden het verbod op het onderbrengen van een stamrecht ex artikel 45a wet op de Inkomstenbelasting bij een eigen stamrecht-BV te handhaven? Zo neen, waarom niet? Zo ja, bent u bereid op redelijke termijn met een wetsvoorstel te komen om de hier bedoelde stamrecht-BV weer toe te staan, uiteraard binnen de randvoorwaarde dat belastingheffing in de toekomst verzekerd is?	 Naar mijn mening kan niet bij voorbaat worden gezegd dat nu bij Brede herwaardering II de pensioen-BV mag blijven bestaan, er onvoldoende reden is de uitsluiting van «eigen» lijfrentelichamen in de inkomstenbelasting te handhaven. Bij de beoordeling hiervan speelt een aantal factoren een rol. Zo bestaan tussen pensioenregelingen en lijfrentevoorzieningen verschillen waardoor het niet mogelijk is voor beide voorzieningen onverkort hetzelfde regime te laten gelden (zie bijlage 2 bij de memorie van toelichting Brede herwaardering II) . De (sanctie)bepalingen die moeten waarborgen dat lijfrentecontracten waarvoor premie-aftrek mogelijk is regulier ten uitvoer worden gelegd, dat wil zeggen dat geen handelingen worden verricht die in strijd zijn met het onderhoudskarakter, wijken voorts af van die bij pensioenen. Bij wijziging van de inkomstenbelasting met betrekking tot de toegelaten verzekeraars voor lijfrenten waardoor premies betaald aan een «eigen» lijfrentelichaam van de belastingplichtige voor aftrek in aanmerking komen, zou dan ook nauwkeurig moeten worden bekeken of de huidige bepalingen voldoende waarborg bieden tegen oneigenlijk gebruik van dergelijke lichamen en of de belastingheffing in de toekomst in voldoende mate is zekergesteld. Verder hebben bij de keuze tijdens de parlementaire behandeling van Brede herwaardering II om de uitsluiting van pensioen-BV’s te laten vervallen, de bestaande praktijk op dit punt alsmede de rol die het pensioenkapitaal in veel gevallen speelt bij de financiering van het midden- en kleinbedrijf, een belangrijke rol gespeeld. Bij premies voor lijfrenten die vanuit de prive´-sfeer worden betaald, speelt dit in veel mindere mate. Daar waar het financieringsargument wel speelt, kan de belastingplichtige/ondernemer gebruik maken van het regime voor de fiscale oudedagsreserve. Voor de maatschappelijk niet ongebruikelijke situatie van overdracht van een onderneming tegen een stamrecht is verder thans reeds een aparte regeling getroffen. Deze mogelijkheid biedt ook soelaas aan de ondernemer die zijn bedrijf voortzet in de BV-vorm. Ten slotte wijs ik er op dat zowel de bestaande wetgeving voor lijfrenten als die voor pensioenen van recente datum is en dat over de inhoud daarvan uitvoerig met de Kamers van gedachten is gewisseld. Nog los van de bezwaren die kleven aan het laten vervallen van bovenbedoelde uitsluiting ligt het tegen deze achtergrond dan ook niet voor de hand de wet op dit punt te wijzigen. Ik zal de ontwikkelingen in de praktijk uiteraard blijven volgen. Een eventuele hernieuwde afweging kan, indien dit wenselijk mocht blijken, plaatsvinden nadat ervaring met de nieuwe regelingen is opgedaan. Kamerstukken II, 23 046, nr. 3)	 Financiën
 KVR10070.xml	 1999	 VVD	 	 Zijn de buitenlandse ervaringen met de aanleg van boortunnels en daarbij opgetreden onverwachte verstoringen van de waterbalans, het ecologisch evenwicht en hiermee samenhangende forse kostenoverschrijdingen van de projecten geëvalueerd met het oog op de boortunnel onder het Groene Hart? Hoe worden de kansen ingeschat op het optreden van deze effecten in de slappe en drassige Hollandse bodem? Kan de bouw van de tunnel onder het Groene Hart nog verrassingen opleveren met betrekking tot waterbalans en kosten? Waren alle relevante aspecten over ondergrondse waterbalans en kosten in beeld ten tijde van het kabinetsbesluit over de PKB HSL-Zuid en de behandeling in de Tweede Kamer in 1996? Is herhaling van de buitenlandse ervaringen met verzakkingen van bebouwing in de buurt van boortunnels in het geval van de tunnel onder het Groene Hart uit te sluiten? Bent u bereid de Tweede Kamer nog voor de behandeling van de Vijfde Voortgangsrapportage een overzicht te doen toekomen van de meest recente gegevens en financiële ramingen over de aanleg van de tunnel onder het Groene Hart? Leidsch Dagblad, 31 juli 1999: Noors drama met HSL les voor Nederland	 Bij de boortunnel onder het Groene Hart wordt de zogenaamde schildboormethode voor zachte grondsoorten toegepast. Door het schild wordt voorkomen dat het water tijdens het boren de tunnel binnendringt. De buitenlandse ervaringen hiermee leren dat deze methode (bij correcte toepassing) juist geen enkele invloed heeft op de waterhuishouding, in tegenstelling tot vele andere tunnelbouwmethoden. De eerste ervaringen in Nederland met deze methode (Tweede Heinenoordtunnel en Botlek Spoortunnel) bevestigen dit beeld. De zeer slechte ervaringen met een HSL-tunnel in Noorwegen betreffen een niet vergelijkbare tunnelbouwmethode in een ondergrond van rots. Het is zo goed als uitgesloten dat deze effecten optreden met de voor de HSL-Zuid gekozen boortunneltechniek. Voor de Nederlandse omstandigheden is de aandacht vooral gericht op het voorkomen van verzilting. Bij het geboorde tunneldeel is de kans hierop zo goed als uitgesloten. De inritten van de boortunnel worden volgens conventionele (gegraven) tunnelbouwmethoden gebouwd. Bij het ontwerp hiervan is het voorkomen van verziltingseffecten een belangrijk aandachtspunt geweest, omdat in het verleden hiermee in de laaggelegen gebieden van Nederland wisselende ervaringen zijn. Voor de inritten van de tunnel in het Groene Hart zijn tal van maatregelen genomen om de toename van de verzilting tot enkele procenten te beperken. Tevens zal tijdens en na afloop van de bouw de grondwaterstand en de verzilting nauwkeurig bewaakt worden door een uitgebreid meetnetwerk. Over deze verziltingsproblematiek is en wordt intensief overleg gevoerd met de waterschappen en hoogheemraadschappen. Door deze voorzorgsmaatregelen worden ook voor de toeritten van de tunnel in het Groene Hart de kansen op een ongewenste toename van de verzilting nihil geacht. Naast de gebruikelijke onzekerheidsmarge die hoort bij het stadium waarin het project zich bevindt, verwacht ik op dit punt geen extra verrassingen. Dit gezien alle voorzorgsmaatregelen die zowel in het ontwerp als in de kostenbegrotingen zijn meegenomen. De relevante aspecten van de waterbalans (grondwaterstandbeïnvloeding, verziltingsproblematiek en zettingen) waren reeds in beeld ten tijde van het kabinetsbesluit over de PKB HSL-zuid en de behandeling in de Tweede Kamer in 1996. Dit geldt ook voor de kosten hiervan: deze waren toen ook al meegenomen in de kostenbegrotingen. De Tweede Kamer heeft er destijds ook diverse vragen over gesteld en deze zijn toen op een zelfde wijze als nu, door de Projectorganisatie HSL-zuid beantwoord. 90% van de geboorde tunnel ligt zo diep, dat ernstige verzakkingen vrijwel uitgesloten zijn. Bij de overige 10% (nabij de overgang naar de inritten aan weerszijden), ligt de geboorde tunnel minder diep en zijn aanvullende maatregelen genomen door grondverbeteringen of ophogingen. Bovendien bevindt zich hier geen bebouwing zodat er geen gevaar bestaat van verzakking. Tijdens het boren van de tunnel, bij het passeren van de boormachines, zullen overigens wel enige centimeters zettingen optreden. Om deze reden wordt de bebouwing in de directe nabijheid van de boortunnels aangekocht, omdat bij deze huizen schade kan optreden. Hiermee is vanaf het begin rekening gehouden en deze kosten zijn in de begroting opgenomen. Gelet op de lopende aanbestedingsprocedure worden geen gegevens verstrekt over de onderliggende kostenramingen. Wel ben ik bereid om in een strikt vertrouwelijk overleg, waarbij de gevoeligheden vanwege de aanbesteding betracht moeten worden, inzicht te geven in de kostenramingen. Momenteel lopen de onderhandelingen met diverse partijen. De gunning is voorzien voor het eind van dit jaar. De ramingen kunnen overigens ook individueel worden ingezien bij de Projectdirectie HSL-Zuid. Indien meer specifieke technische informatie nodig zou zijn dan verneem ik gaarne over welke aspecten dit zou moeten.	 Verkeer en Waterstaat
 KVR10071.xml	 1999	 CDA	 Vragen over het gebruik van videocamerahelmen voor bepaalde politieagenten tijdens het EK-2000.	 Kent u het bericht «Camerahelm tegen hooligans»? Vindt u dit ook een creatief idee? Zo neen, waarom niet? Bent u bereid serieus te overwegen of een «videocamerahelm» voor bepaalde politieagenten, bijvoorbeeld de mobiele eenheid, een oplossing zou kunnen bieden voor het alerter kunnen reageren op rellen en het verzamelen van informatie voor strafrechtelijk onderzoek bij de EK-2000? Zo ja, op welke wijze? Zo neen, waarom niet? Zal deze techniek mogelijk zijn volgens de wettelijke basis voor cameratoezicht die u thans voorbereidt? Dient voor strafrechtelijke vervolging het Wetboek van Strafrecht te worden aangepast? Zo ja, op welke wijze? Welke (andere) nieuwe middelen en bevoegdheden voor politie en justitie zouden ingevoerd kunnen worden ten behoeve van de EK-2000? Algemeen Dagblad, 14 juli 1999	 Ja. Het maken van opnamen van grootschalige ordeverstoringen is geen nieuw gegeven. Het gebruik van videocamera’s in deze gevallen verhoudt zich met de relevante wet- en regelgeving op het gebied van de bescherming van de persoonlijke levenssfeer. Videocameragebruik (in algemene zin) kan een waardevolle bijdrage leveren aan de handhaving van de openbare orde. De (zichtbare) aanwezigheid van videocamera’s kan een preventief effect hebben, omdat personen die betrokken zijn bij ordeverstoringen hun gedrag zullen aanpassen aan de aanwezigheid van camera’s. Als de videocamera’s rechtstreeks in verbinding staan met bijvoorbeeld het commandocentrum van de politie, kan videocameragebruik ook een bijdrage leveren aan operationele beslissingen over de inzet van mensen en middelen tijdens grootschalige ordeverstoringen, dus ook bij ordeverstoringen tijdens het EK2000. Neveneffect van dergelijk gebruik van videocamera’s kan zijn dat informatie wordt verkregen ten behoeve van strafrechtelijk onderzoek. Enige tijd geleden heeft ook in Nederland toepassing van het cameragebruik plaats gevonden door het aanbrengen van camera’s op helmen van de mobiele eenheid. Hierbij ging het evenwel niet om speciaal ontwikkelde minuscule camera’s, zoals in Engeland. Voor de privacy-aspecten van cameragebruik maakt het geen verschil of camera’s met de hand worden gehanteerd of op helmen worden aangebracht. Het hanteren van camera’s op helmen vergroot enerzijds de veiligheid van de persoon die de opnamen maakt, aangezien het met de hand bij zich dragen van een camera de desbetreffende persoon kwetsbaar maakt voor geweld. Anderzijds moet worden bedacht dat degenen die zichtbaar zijn uitgerust met camera’s juist mikpunt kunnen worden van stenengooiers. De afweging omtrent het inzetten van videocamera’s bij grootschalige ordeverstoringen, omtrent het aanbrengen van videocamera’s op helmen en omtrent de hieraan verbonden veiligheidsrisico’s is van operationele aard en moet door de (operationele) leiding van de politiekorpsen worden gemaakt. De beoogde wettelijke regeling zal betrekking hebben op statische en langdurige vormen van videocameratoezicht in onveilige gebieden (binnensteden, horecagebieden). Deze wettelijke basis is wenselijk aangezien dergelijke meer systematische toepassingen van videocameratoezicht in potentie een grote invloed kunnen hebben op de samenleving en, indien toegepast in bepaalde gebieden, op de privacy. De wettelijke regeling zal andere vormen van gebruik van videocamera’s in het kader van de openbare orde en veiligheid onverlet laten. In het geval van cameragebruik bij rellen is er steeds een concrete aanleiding om gebruik te maken van videocamera’s. De bevoegdheid tot het cameragebruik wordt in die gevallen ontleend aan artikel 2 Politiewet 1993. In tegenstelling tot bovengenoemde systematische toepassingen van cameratoezicht in onveilige gebieden, is er op dit moment geen aanleiding om met betrekking tot cameragebruik bij grootschalige ordeverstoringen een aanvullende wettelijke regeling te treffen. Wel ligt het in de rede ook bij deze vormen van cameragebruik uit te gaan van het in de nota videocameratoezicht (TK 1997–1998, 25 760, nr. 1) neergelegde toetsingskader voor cameragebruik. Nee. Wanneer bij grootschalige ordeverstoringen gemaakte opnamen materiaal opleveren dat bruikbaar is voor de bewijsvoering in strafzaken staat de huidige wetgeving het gebruik daarvan niet in de weg. Voor de beantwoording van deze vraag wordt verwezen naar de brief van de ministers van Justitie en van Binnenlandse zaken en Koninkrijksrelaties en de staatssecretaris van VWS over de voorbereiding van de EK2000, 10 mei 1999 (TK 1998–1999, 26 227, nr. 8).
 KVR10072.xml	 1999	 SP	 Vragen over het standpunt van de Veterinaire Inspectie over begrazing van de met verontreinigd havenslib opgespoten Broekpolder met Schotse Hooglanders.	 Kent u het bericht «Hooglanders moeten grazen op giftige grond»? Klopt het daar weergegeven standpunt van de Veterinaire Inspectie van de Volksgezondheid? Is het voorstel van de Veterinaire Inspectie om begrazing met hooglanders van een ernstig verontreinigde polder toe te staan, mits het vlees niet gebruikt wordt voor menselijke consumptie en de effecten geregistreerd worden, in overeenstemming met de wetgeving en overige doelstellingen inzake het dierwelzijn? Is het u bekend dat de afwatering van het onderhavige gebied gezuiverd moet gaan worden voordat het op omliggend boezemwater geloosd mag worden? Zo ja, kan in een dergelijke situatie het drenken van de dieren met ditzelfde water dan wél verantwoord zijn? Heeft de Veterinaire Inspectie zich vóór het bepalen van haar standpunt op de hoogte gesteld van de exacte samenstelling van de bodem- en grondwaterverontreiniging van de Broekpolder? Zo neen, waarom niet? Acht u, alles overwegende, het uitzetten van Schotse Hooglanders in deze met verontreinigd havenslib opgespoten polder verantwoord? Rotterdams Dagblad, 23 april 1999	 Ja, het artikel «Hooglanders moeten grazen op giftige grond» is bij ondergetekende bekend. De Inspectie Gezondheidsbescherming Waren en Veterinaire Zaken, waarin de Veterinaire Inspectie (verder: de VI) is geïntegreerd, heeft laten weten dat op 30 mei 1997 een brief is toegezonden aan de Milieudienst Rijnmond. In die brief concludeert de VI op basis van het RIVM-rapport van 23 december 1996 (zijnde een verslag van een onderzoek naar spoorelementgehalten in veevoedergewasssen inclusief gras, in grond, in slib en in water afkomstig uit de Broekpolder te Vlaardingen, inclusief een risico-evaluatie met betrekking tot het uitzetten van runderen) dat er geen effecten op de gezondheid van de Hooglanders verwacht worden. De VI raadt aan om de dieren gedurende tenminste enige jaren te volgen en cadmiumgehalten in levers en nieren van enkele dieren te bepalen. Daarnaast heeft de VI aangegeven dat de dieren niet voor de humane consumptie bestemd mogen worden. De VI komt, op basis van het genoemde RIVM-rapport van 23 december 1996, tot de conclusie dat verwacht mag worden dat begrazing van het betreffende terrein geen nadelige effecten op de dieren zal hebben. Echter: het RIVM-onderzoek betreft deels andere delen van de Broekpolder dan de delen waar de runderen op uitgezet zullen worden. Volgens mededeling van het RIVM zijn door het RIVM monsters genomen van grond, water, slib en gewassen op die plaatsen in de Broekpolder waar de ernstigste verontreinigingen te verwachten zijn. Deze plaatsen zijn bepaald op basis van een rapportage van Chemielenco, informatie van de Dienst Centraal Milieubeheer Rijnmond en rekening houdend met verschillen in hoogte van de verschillende gebieden in de Broekpolder. De gevonden waarden vertegenwoordigen naar het oordeel van het RIVM daarom een «ernstigste geval scenario» voor het gehele terrein. De runderen zullen derhalve uitgezet worden op een gebied dat grotendeels bestaat uit andere, naar verwachting minder vervuilde locaties dan de locaties die door het RIVM onderzocht zijn. Dit alles overziende ben ik, ondanks de op zich geruststellende adviezen, van mening dat in dit begrazingsproject ongewenste en onnodige risico’s worden gelopen. Ik acht monitoring van mogelijk optredende ongewenste effecten daartoe niet het juiste instrument en ben van mening dat het uitzetten van de dieren op genoemd terrein beter achterwege kan blijven. Ja, het is bekend dat de afwatering van een deel van de Broekpolder gezuiverd dient te worden vanwege de aanwezigheid van drins. De gemeente vlaardingen heeft laten weten dat op het betreffende gedeelte van de Broekpolder geen begrazingsbeheer plaats zal vinden. De VI heeft zich gebaseerd op de gegevens in het eerder genoemde rapport van het RIVM van 23 december 1996. Nee, zoals blijkt uit antwoord 2 ben ik van mening dat er in het geval van de Broekpolder mogelijk sprake is van gevaar voor de gezondheid of het welzijn van de betreffende dieren. Gelet hierop, acht ik het uitzetten van de dieren op genoemd terrein in strijd met artikel 36 van de Gezondheids- en welzijnswet voor dieren. Er is door ambtenaren van mijn ministerie inmiddels contact gezocht met de gemeente Vlaardingen. De gemeente beraadt zich op het begrazingsproject.	 Landbouw, Natuurbeheer en Visserij
 KVR10073.xml	 1999	 CDA	 	 Kent u het artikel «Schade krimp varkensstapel België vergoed»? Hebt u contact gehad met uw ambtgenoot van België over de Belgische voorstellen inzake de herstructurering van de varkenssector? Deelt u de mening dat dit een harmonieuzere weg is om tot herstructurering van de sector te komen en tevens tegemoet komt aan gelijkwaardigheid en rechtvaardigheid voor ondernemers? Zo neen, waarom niet? Op welke termijn kan de Kamer de tweewekelijkse rapportages van Bureau heffingen tegemoet zien over de actuele stand van zaken van de herstructurering in Nederland, zoals gevraagd en toegezegd tijdens eerdere overleggen? Hebt u kennisgenomen van het artikel «Van Aartsen zag Europese nitraatrichtlijn over het hoofd?» Is de inhoud van het artikel correct? Indien de inhoud correct is, hoe moet de beantwoording van uw ambtsvoorganger op kamervragen van 13 april jongstleden , waarin hij meedeelt dat de grondslag van de Wet herstructurering varkenshouderij niet gewijzigd is, echter sterker gepositioneerd is in het licht van de EG-Nitraatrichtlijn, geïnterpreteerd worden? Agrarisch Dagblad, 27 juli 1999 Agrarisch Dagblad, 14 november 1997 Aanhangsel Handelingen, nr. 1358, vergaderjaar 1998–1999.	 Ja. Het is mij uiteraard bekend dat de Belgische federale Minister van Landbouw intenties heeft uitgesproken over de herstructurering van de (met name Vlaamse) varkensstapel. Voor zover mij bekend is heeft dit nog niet geleid tot formele plannen of maatregelen. Uiteraard volg ik de ontwikkelingen in België nauwlettend en zal wanneer de situatie daartoe aanleiding geeft de nodige contacten leggen. Ik heb nog geen contact met mijn Belgische ambtgenoot gehad, maar informeer mij thans nader over diens voorstellen. Als ik het artikel goed begrijp, zou de nadruk bij de Belgische plannen liggen op vrijwilligheid en opkoop. In het Nederlandse mestbeleid heeft al vanaf de aanvang de nadruk gelegen op de eigen verantwoordelijkheid voor het bedrijfsleven om voldoende oplossingsrichtingen te ontwikkelen voor de mestoverschottenproblematiek en dus op vrijwilligheid. Dit is reeds aan de orde in de Notitie mestproblematiek van 1985 (kamerstukken II 1984/85, 18 897, nr. 2). Hoewel het bedrijfsleven zich met name op het vlak van distributie en veevoermaatregelen belangrijke inspanningen heeft getroost, zijn deze niet voldoende geweest om te voorkomen dat – zèlfs na de verdere fasering van de aanscherping van de mestnormen als voorzien in de Integrale Notitie mest- en ammoniakbeleid (kamerstukken II 1995/96, 24 445, nr. 1) – in 2002 een landelijk niet-plaatsbaar mestoverschot van ten minste 14 miljoen kilogram fosfaat ontstaat. Om die reden heeft het vorige kabinet besloten tot het maatregelenpakket zoals dat thans is neergelegd in de wet herstructurering varkenshouderij, waarvan – zoals bekend – ook opkoop deel uitmaakt. Bij de parlementaire behandeling van die wet zijn allerlei minder ver gaande alternatieven dan dit maatregelenpakket aan de orde geweest, die evenwel te licht zijn bevonden omdat zij onvoldoende zekerheid boden dat het mestoverschot tijdig van de markt zou zijn (zie bijvoorbeeld de paragrafen 2.1, 2.3 en 3.4 van de memorie van antwoord aan de Eerste Kamer; kamerstukken l 1997/98, 25 746, nr. 192c). Ik ben, gegeven de ernstige situatie die ik aantrof bij mijn aantreden, zoals ik die heb beschreven in mijn brief van 28 juni 1999 aan de Tweede Kamer (kamerstukken II 1998/99, 25 448, nr. 34), van oordeel dat het thans nog spreken in termen van vrijwilligheid zou getuigen van weinig realiteits- en verantwoordelijkheidsgevoel. Overigens ben ik ook van oordeel dat het uitsluitend via opkoop realiseren van de taakstelling – afgezien van het feit dat daarmee niet kan worden verzekerd dat het overschot tijdig van de markt is – de lasten wel zeer eenzijdig bij de samenleving neerlegt. Zoals ik heb aangegeven in mijn brief van 28 juni jl; zal ik de Kamer in september informeren over de aanvullende maatregelen op het vlak van het mestbeleid die mijn ambtgenoot van VROM en ik voornemens zijn te nemen, om een tijdige realisatie van de milieudoelstellingen te verzekeren. Ik ben bereid de twee wekelijkse rapportages van het Bureau Heffingen te verwerken in de maandelijkse rapportages over de voortgang van de wet herstructurering varkenshouderij. Dit is ook overeenkomstig de toezegging van mijn ambtsvoorganger in antwoord op in maart 1999 door de leden Atsma en Schreijer-Pierik (beiden CDA) gestelde vragen (Aanhangsel Handelingen II 1998/99, blz. 2133–2134). Ik zal de Kamer in week 36 de eerstvolgende rapportage sturen. Het door u aangehaalde artikel dateert van 14 november 1997. Sindsdien heeft over dit onderwerp – onder meer bij de parlementaire behandeling van de wet herstructurering varkenshouderij – een zeer uitvoerige gedachtenwisseling met de Kamer plaatsgevonden. Ik wijs daarbij op het laatstelijk nog op 17 mei jl. door mijn ambtsvoorganger gegeven antwoord op vragen van het lid Atsma (CDA), waarin ook eerdere parlementaire stukken betreffende de Wet herstructurering varkenshouderij worden aangehaald (Aanhangsel kamerstukken II 1998/99, blz. 2699–2700). Om niet in herhaling te vervallen, wil ik volstaan met daarnaar te verwijzen.	 Landbouw, Natuurbeheer en Visserij
 KVR10074.xml	 1999	 SP	 Vragen over verhoging van de ouderbijdrage per 1 juli 1999, met name over internaten voor schipperskinderen.	 Om welke reden heeft u reeds een besluit genomen tot verhoging van de ouderbijdrage per 1 juli jl., terwijl de Adviescommissie zich nog over deze zaak moet buigen en u tevens aangeeft pas definitieve standpunten in te nemen na het advies van de Adviescommissie over de toekomstige aard en omvang van de voorzieningen, de nieuwe organisatiestructuur, het aanvaardbare kwaliteitsniveau, de financiële rechtspositie van de betrokken rechtspersonen en de hoogte van de ouderbijdrage? 1, 2 Heeft u 13 juli een verzoek van het Landelijk Oudercontact van Varenden (LOV) afgewezen om het betreffende besluit op te schorten? Zo ja, waarom? Erkent u dat de verhoging zeer fors is en kan leiden tot financiële problemen bij met name schippersgezinnen met meerdere kinderen op een internaat en een inkomen onder de 38.000 gulden? Gaat u maatregelen nemen indien blijkt dat ouders vanwege de hoge eigen bijdrage hun kinderen voortijdig van het internaat halen omdat dat immers niet zou stroken met uw uitgangspunt dat de ouderbijdrage geen drempel mag opwerpen voor het volgen en voltooien van volledig dagonderwijs? Is het u bekend dat uit een enquête van het LOV blijkt dat inmiddels 31 gezinsbedrijven hebben aangegeven hun bedrijf te beëindigen omdat de ouderbijdrage niet langer opgebracht kan worden? Zo ja, is dit dan geen ongewenst effect van de verhoging van de ouderbijdrage? Wat gaat u hieraan doen? Erkent u dat er voor schippersgezinnen geen keuze is omdat hun kinderen leerplichtig zijn en het gebruik maken van een schippersinternaat noodzakelijk is om het familiebedrijf te kunnen voortzetten? Heeft u bij het vaststellen van de nieuwe ouderbijdrage rekening gehouden met de extra kosten die schippersgezinnen voor hun kinderen maken zoals wekelijkse reiskosten om hun kinderen van en naar het internaat te brengen en kosten voor begeleiding naar sportclubs en dergelijke, omdat internaten vanwege bezuinigingen dit zelf niet meer kunnen opbrengen? Wordt de verhoging van de ouderbijdragen ook ingevoerd om de begroting sluitend te krijgen of liggen er uitsluitend inhoudelijke argumenten aan ten grondslag en, zo ja, welke? Bent u bereid opnieuw te overwegen of de ouderbijdragen toch niet inkomensafhankelijk dienen te blijven? Zo neen, waarom niet? Bent u in ieder geval bereid de gevolgen van de nieuwe bijdrage nauwgezet te monitoren en, indien ongewenste effecten optreden, de ouderbijdragen aan te passen? Zo ja, welke effecten zijn volgens u ongewenst? Brief staatssecretaris van Volksgezondheid, Welzijn en Sport aan Tweede Kamer, 29 juni 1999 VWS-99-1019 Persbericht NEVIB, LOV, 30 juni 1999	 De reden van mijn besluit is dat de hoogte van de ouderbijdrage in vergelijking tot andere sectoren, rekening houdend met de dubbele kinderbijslag die schippers ontvangen, te laag is. Burgers dienen in vergelijkbare omstandigheden gelijk te worden behandeld. Ik heb dit standpunt vorig jaar december in een bestuurlijk overleg met onder meer het Landelijk Oudercontact voor Varenden (LOV) uiteengezet. Op 20 januari 1999 heb ik u schriftelijk op de hoogte gebracht van mijn voornemen tot het instellen van de Adviescommissie en het verhogen van de ouderbijdrage in twee fasen (Kamerstukken II 1998/99, 26 200, XVI, nr. 51). In een bestuurlijk overleg met het LOV op 21 april 1999 heb ik mijn voornemen nogmaals besproken. Bij de besluitvorming is bezien of de schippersinternaten het best met de kinderopvang of met de jeugdhulpverlening vergeleken kunnen worden. Schippersinternaten zijn een vorm van opvang buiten schooltijd in verband met het werk van de ouders en daarmee met de afwezigheid van ouders; de kinderopvang kent een inkomensafhankelijke ouderbijdrage. Bij de jeugdhulpverlening is net als bij de schippersinternaten sprake van opvang van jongeren in internaatsverband, overigens met specifieke vormen van hulpverlening/behandeling, waarvan in de schippersinternaten geen sprake is. De ouderbijdrageregeling bij de jeugdhulpverlening is inkomensonafhankelijk. De keuze voor de vergelijking met de jeugdhulpverlening is gemaakt omdat die regeling het dichtst in de buurt ligt van de huidige regeling voor de schippersinternaten en ook het eenvoudigst is uit te voeren. Bij de hoogte van de ouderbijdrage is er uiteraard rekening mee gehouden dat de schippers dubbele kinderbijslag ontvangen en de ouders van kinderen in de jeugdhulpverlening enkelvoudige kinderbijslag. De hoogste ouderbijdrage bij de kinderopvang is bijna vijf maal zo hoog als de hoogste ouderbijdrage (vóór de verhoging) bij de schippersinternaten. Een dergelijke – vijfvoudige – verhoging leek mij te drastisch. Daarom heb ik dit besluit genomen. De hoogste ouderbijdrage in de kinderopvang wordt vanaf 1 januari 2000 driemaal zo hoog als de hoogste ouderbijdrage bij de schippersinternaten. Tijdens het gesprek met het LOV op 21 april 1999 heeft het LOV bezwaren geuit tegen een vergelijking met de jeugdhulpverlening. Ik heb daarop aangegeven dat een vergelijking met de andere variant, dus een ouderbijdrageregeling die vergelijkbaar is met de kinderopvang, voor mij ook bespreekbaar was. Daarbij heb ik op de consequenties gewezen, namelijk dat de hoogte van die ouderbijdrage, afhankelijk van het inkomen, veel hoger kan uitkomen; bij een lager inkomen dus lager. Ik laat dan nog buiten beschouwing dat bij de schippersinternaten sprake is van 24-uuropvang, in beginsel voor 7 dagen in de week. Kinderopvang (dagopvang) vindt doorgaans op weekdagen plaats van 8 uur ’s morgen tot 6 uur ’s avonds. Omdat de sector tegen een vergelijking met enig andere sector was, heb ik besloten vast te houden aan mijn voornemen, zij het dat ik niet wil uitsluiten dat een weging van de verschillende argumenten die in dit kader een rol spelen alsnog zou kunnen leiden tot een toepassing van de regelingen voor de ouderbijdrage voor de kinderopvang, inclusief de fiscale faciliteiten die in dat kader bestaan. Ja, het LOV heeft verzocht de inwerkingtreding van de verhoging van de ouderbijdrage op te schorten totdat de Adviescommissie schippersinternaten aan mij advies heeft uitgebracht. In het bestuurlijk overleg van 21 april 1999 met het LOV heb ik nadrukkelijk gesteld dat de Adviescommissie De Jong ook over de hoogte en systematiek van de ouderbijdrage zal adviseren. Het LOV heb ik gevraagd mee te denken o.a. in de richting van de fiscaliteit. Tevens heb ik aangekondigd dat gelet op de hoogte van de huidige ouderbijdrage, de aangekondigde verhoging wordt geformaliseerd. Na het verschijnen van het advies van voornoemde commissie wordt bezien of en zo ja, in hoeverre de nu geldende regeling aanpassing behoeft. Gezien het feit dat in vergelijkbare situaties een vergelijkbare bijdrage gevraagd wordt en schippers dubbele kinderbijslag ontvangen (zie het antwoord op vraag 1 ), en dat bovendien de totale opbrengst van de ouderbijdragen ruim 5% bedraagt van de totale uitgaven voor de schippersinternaten (vergelijk de kinderopvang waar rond 37% van de totale kosten door de ouders wordt gedragen), acht ik de verhoging verdedigbaar. Om problemen te voorkomen heb ik het LOV tijdig op de hoogte gebracht van de verhoging (zie het antwoord op vraag 1) en wordt de verhoging bovendien gerealiseerd in twee fasen: ingaande op 1 juli 1999 en op 1 januari 2000. Er is op dit moment geen aanleiding om maatregelen te nemen. Bovendien wordt nu eerst het advies van de Adviescommissie afgewacht, zoals ik heb meegedeeld in mijn brief van 29 juni 1999 aan de Voorzitter van de Vaste Commissie voor Volksgezondheid, Welzijn en Sport. De opzet en inhoud van de enquête van het LOV zijn mij niet volledig bekend. Bij navraag heeft het LOV gemeld dat de gegevens van de enquête nog moeten worden uitgewerkt en dat de enquête nog niet is afgerond. Bij dergelijke onderzoeken is het van belang te weten op welke wijze deze zijn uitgevoerd. Tevens is hierbij aan de orde in hoeverre één factor voor betrokkenen bepalend is voor een dergelijk besluit of mogelijk ook andere overwegingen een rol spelen. Zoals iedere andere burger voor een bepaald beroep kiest, zo kiezen de schippers op grond van een afweging van persoonlijke, maatschappelijke en economische factoren voor het schippersbedrijf. En ze kiezen ook voor de wijze waarop ze dat bedrijf voeren. Het is niet aan mij om een oordeel te geven over de keuzes die schippers maken. leder voor zich moet bij dergelijke zaken een eigen afweging maken. Ik constateer dat die afweging in de praktijk tot verschillende uitkomsten leidt. Zo zijn er schippersgezinnen waarbij de moeder aan wal woont en de opvoeding, verzorging en huisvesting van hun kind(eren) geheel voor eigen verantwoording en rekening worden genomen. Er zijn schippers die hun kind(eren) onderbrengen bij grootouders of andere familie, waarbij de moeder aan boord is. En er zijn schippers die hun kind(eren) in een schippersinternaat onderbrengen. Ja. Er liggen principieel inhoudelijke argumenten aan ten grondslag om de ouderbijdrage te verhogen. Voor mijn overwegingen verwijs ik naar het antwoord op vraag 1. In het eerdergenoemd bestuurlijk overleg op 21 april met het LOV heb ik een vergelijking gemaakt met de ouderbijdrageregeling kinderopvang wat betreft het inkomensafhankelijke karakter. De Adviescommissie schippersinternaten is gevraagd te onderzoeken welke hoogte van de ouderbijdrage met welke daarbij behorende systematiek, mede in vergelijking met andere sectoren, als redelijk kan worden beschouwd. Ik ga ervan uit dat de Adviescommissie ook de ouderbijdrageregeling kinderopvang in haar beschouwingen betrekt. Vooralsnog wacht ik de adviezen van de Adviescommissie af alvorens ik een besluit neem over dergelijke kwesties.	 Volksgezondheid, Welzijn en Sport
 KVR10075.xml	 1999	 GroenLinks	 Aanvullende vragen over de dienstverlening door TRAXX (bovenregionaal vervoer voor gehandicapten) en over de voorwaarden bij de gunning van het gehandicaptenvervoer aan Connexxion, gezien de klachten over hogere kosten, langere reistijden en de beschikbaarheid van hulp op slechts 16 van de 400 stations.	 Hebt u kennisgenomen van de talrijke klachten over TRAXX? Wat is uw oordeel over de serviceverlening door TRAXX? Voldoet TRAXX op dit moment aan de eisen en voorwaarden die zijn gesteld bij de gunning van het gehandicaptenvervoer aan Connexxion? Welke maatregelen gaat u nemen om adequate dienstverlening door TRAXX op korte termijn te verzekeren? Bent u bereid om de problemen op zo kort mogelijke termijn met Connexxion te bespreken om spoedige verbetering te realiseren? Over welke mogelijkheden of sancties beschikt u om op korte termijn adequate serviceverlening door TRAXX te garanderen? Bent u bereid van deze bevoegdheden gebruik te maken? Is het waar dat vervoer via TRAXX in een aantal gevallen aanzienlijk duurder is dan wel langer duurt dan voorheen het geval was? Zo ja, in welke gevallen doet dit zich voor? Deelt u de mening dat hogere kosten en langere reistijden niet acceptabel zijn? Wordt nog slechts op 16 NS-stations hulp geboden aan gehandicapten? Wie is verantwoordelijk voor deze service, NS of Connexxion? Deelt u de mening dat het niet acceptabel is als gehandicapten slechts op 16 van de ruim 400 stations hulp kunnen krijgen? Wordt dit aantal nog uitgebreid op korte termijn? Zo ja, wanneer? Zo neen, waarom niet? Bent u bereid om deze vragen op een zodanig tijdstip te beantwoorden dat overleg met de Kamer over de problemen met het gehandicaptenvervoer in de eerste Kamerweek na het reces tot de mogelijkheden behoort? O.a. Telegraaf, 25 juli 1999	 Ja. Kort na de start van TRAXX per 1 juli 1999 bleken er een aantal aanloopproblemen te zijn, met name rond prijzen en reisroutes. Vanuit mijn departement zijn toen onmiddellijk besprekingen gevoerd met Connexxion om verbetering te realiseren. Inmiddels heeft Connexxion maatregelen genomen waardoor de prijzen in overeenstemming zijn met het contract. Voorts heeft Connexxion de onjuiste rekeningen gecorrigeerd en alle pashouders schriftelijk geïnformeerd over dit knelpunt en de oplossing daarvan. De reisroutes komen aan de orde bij het antwoord op vraag 5. De onderhavige knelpunten zijn aan te merken als aanloopproblemen, waarvoor overleg met Connexxion de aangewezen mogelijkheid is om een adequate dienstverlening door TRAXX te garanderen. Connexxion verleent hieraan alle mogelijke medewerking. Op dit moment zie ik geen aanleiding om de contractuele bepalingen in te roepen die bedoeld zijn voor het geval Connexxion ernstig tekortschiet in de nakoming van de overeenkomst. Zoals bij de antwoorden 2. en 3. is aangegeven, is het knelpunt van de duurdere reizen inmiddels opgelost. Bij rolstoelgebruikers die gebruik maken van het openbaar vervoer kan de reis langer duren dan voorheen het geval was. Dit hangt samen met het aantal stations waarop assistentie kan worden verleend (zie vraag 6). Met dit aantal stations is niet altijd de kortste reisroute te maken. Om dit te ondervangen biedt TRAXX aan rolstoelgebruikers direct vervoer aan (dat is vervoer van deur tot deur met een taxi of rolstoelbus). Direct vervoer kent geen wachttijden en is mede daardoor vaak sneller dan openbaar vervoer. Ook bij direct vervoer zijn de kosten voor de rolstoelgebruiker gelijk aan de kosten van het openbaar vervoer over het betreffende traject, waarbij rekening wordt gehouden met een OV-kortingskaart als de rolstoelgebruiker daarover beschikt en waarbij een begeleider gratis meereist. Desgewenst kan de rolstoelgebruiker echter ook gebruik maken van het openbaar vervoer. Als de rolstoelgebruiker voor deze optie kiest, zijn de kosten gelijk aan die over de kortste reisroute. Connexxion zal rolstoelgebruikers beter informeren over de mogelijkheden en beperkingen van TRAXX. Op basis van die informatie kan de rolstoelgebruiker een keuze maken tussen een reis met direct vervoer of openbaar vervoer. Connexxion is als ketenmanager verantwoordelijk voor assistentieverlening aan de doelgroep van het bovenregionaal vervoer, die voornamelijk uit Wvg-geïndiceerden bestaat, voor zover de reizen een sociaal karakter hebben. De dienstverlening heeft een tijdelijk karakter en wordt uitgefaseerd naar mate het openbaar vervoer toegankelijker wordt. De NS verleent in het kader van de dienstverlening aan haar reizigers assistentie aan gehandicapten. Zij doet dit op de circa 150 stations waar de perrons voor gehandicapten bereikbaar zijn. Connexxion biedt aan gehandicapten die geen rolstoelgebruiker zijn op alle stations assistentie aan, die verleend wordt door de chauffeur die hen van en naar het station brengt. Uitgaande van opheffing van de assistentieverlening door de NS besloot Connexxion aan rolstoelgebruikers op 16 stations assistentie aan te bieden. Dit aantal is bepaald op basis van het aantal reisbewegingen op deze stations en beïnvloed door het kostenaspect. Recentelijk heeft over dit onderwerp overleg plaatsgevonden tussen NS, Gehandicaptenraad, Federatie van Slechtzienden- en Blindenbelang, het Ministerie Verkeer en Waterstaat en mijn ministerie. Tijdens dit overleg is afgesproken dat: a) de NS de assistentieverlening aan haar reizigers voortzet b) NS en Connexxion met elkaar in overleg treden om tot afstemming te komen van beider assistentieverlening c) het Ministerie van Verkeer en Waterstaat een onderzoek zal starten naar de integrale aanpak van de specifieke mobiliteitsproblematiek van mensen met een functiebeperking. Hieraan zullen vervoerders- en belangenorganisaties deelnamen. Ook mijn ministerie zal hierbij betrokken worden. Zie tevens het antwoord van de Minister van Verkeer en Waterstaat op de vragen van het Lid Van Bommel. Medio september 1999 heb ik het rapport beschikbaar met de uitkomsten van het onderzoek dat ik door een externe deskundige heb laten uitvoeren naar de implementatie en de uitvoering van het bovenregionaal vervoer. Het zou mijns inziens de voorkeur verdienen om het overleg na genoemd tijdstip te houden, zodat de uitkomsten van het rapport bij het overleg kunnen worden betrokken.	 Sociale Zaken en Werkgelegenheid (SZW)
 KVR10076.xml	 1999	 GroenLinks	 Vragen over uitlatingen van minister Zalm (Fin) over strengere eisen voor WAO-keuringen, zodat de toegang tot de arbeidsongeschiktheidsuitkering wordt beperkt.	 Kent u het bericht in de Telegraaf waarin minister Zalm van Financiën zich uitspreekt voor strenger wao-beleid? Spreekt de minister van Financiën hier ook namens de staatssecretaris van Sociale Zaken en Werkgelegenheid c.q. het kabinet? Deelt u de mening van de minister van Financiën dat er strengere eisen gesteld moeten worden bij de Wao-keuring opdat de toegang tot de arbeidsongeschiktheidsuitkering wordt beperkt? Zo neen, waarom niet? Hoe beoordeelt u het feit dat de minister van Financiën blijkens deze uitspraken enkel lijkt te luisteren naar de mening van de VVD-fractie in plaats van meer rekening te houden met de opvattingen van de meerderheid in de Kamer? Vindt u de recente wao-cijfers van het Lisv, waarover in dit artikel wordt gesproken, een reden tot paniek en aanleiding tot mogelijke aanpassing van beleid? Bent u voornemens om nog in de aankomende regeringsperiode met beleidsmaatregelen te komen, waarin strengere eisen zullen worden gesteld aan de wao-keuringen? Telegraaf,, 15 juli 1999 Vraag 5 is aanvullend op eerdere vragen van m.n. Wilders, ingezonden, 13 juli 1999	 Ja. Minister Zalm geeft in het betreffende artikel aan, wat er in zijn visie zou moeten gebeuren indien het niet zou lukken de groei van het aantal arbeidsongeschikten in te dammen. Hij reageert daarmee op een recente rapportage van het Lisv, waarin een raming wordt gemaakt van het totaal aantal arbeidsongeschikten eind 1999. Zoals uit mijn antwoorden op kamervragen, 13 juli 1999 van dhr. Wilders blijkt, is deze raming evenwel niet goed vergelijkbaar met eerdere (en gebruikelijk gehanteerde) cijfers. Na correctie blijkt de raming van het Lisv slechts marginaal hoger uit te vallen dan de SZW-raming die in het kader van het plan van aanpak WAO is opgesteld. Er is derhalve thans niet sprake van de situatie die de minister van Financiën – veronderstellenderwijs – aan de orde stelde. Overigens is de volumegroei in de WAO op zichzelf voldoende aanleiding tot waakzaamheid. Ik leid uit het artikel niet af, dat de heer Zalm slechts naar de VVD-fractie zou luisteren. Daargelaten dat paniek altijd een slechte raadgever is, zie ik in de recente cijfers van het Lisv geen aanleiding om over te gaan tot bijstelling van mijn beleid. Ik verwijs daarbij naar de eerdergenoemde beantwoording van de vragen van de heer Wilders. Aanhangsel Handelingen, nr. 1881, vergaderjaar 1998–1999.	 Sociale Zaken en Werkgelegenheid
 KVR10077.xml	 1999	 GroenLinks	 Vragen naar aanleiding van het ''Eindrapport Inspectieonderzoek bodemsanering Noorderstraat te Leiden'' door de Inspectie Milieuhygiene Zuid-West uit november 1998, onder meer over het niet ontvankelijk verklaren van de Awb-procedure inzake de bezwaren tegen de saneringsverklaring en de aanleiding van het onderzoek (verdenking van fraude).	 Hebt u kennis genomen van het «Eindrapport Inspectieonderzoek bodemsanering Noorderstraat te Leiden» door de Inspectie Milieuhygiëne Zuid-West uit november 1998? Is het u bekend dat met betrekking tot deze zaak GS van Zuid-Holland op 11 februari jl. heeft besloten de Awb-procedure inzake de bezwaren tegen de saneringsverklaring niet ontvankelijk te verklaren waardoor het indienen van bedenkingen niet mogelijk was? Wat is uw oordeel ten aanzien van dit besluit? Is het juist dat normaliter en ook in andere provincies dergelijke besluiten ter visie worden gelegd en het indienen van bedenkingen mogelijk is? Wat denkt u er aan te doen als hier ten onrechte niet in beroep kon worden gegaan? Op basis van welke verifieerbare feiten heeft de Inspectie in het geval van de Noorderstraat te Leiden vastgesteld dat de sanering niet conform de bestektekening d.d. 2-9-’96 heeft plaatsgevonden en evenmin volgens de oorspronkelijke ontgravingstekening en evenmin volgens de daarna, op verzoek van GS gemaakte, verbeterde en door GS nadrukkelijk als juist geaccepteerde tekening van juli 1998? Kunt u aangeven op basis waarvan het de Inspectie bekend is dat de «westelijke grens van de sanering in ieder geval verschoven is» ? Waarom wijkt de door de Inspectie in haar Eindrapport Inspectieonderzoek bodemsanering Noorderstraat te Leiden zelf gefabriceerde tekening af van uit de tijdens de sanering gemaakte foto’s vast te stellen gegevens? Heeft de Inspectie bij haar onderzoek gebruik gemaakt van de kadastrale gegevens cq. tekeningen? Zo ja, waaruit blijkt dat? Zo neen, waarom niet? Heeft de Inspectie in dit geval gebruik gemaakt van eigen onderzoek of metingen ter plaatse? Zijn bijvoorbeeld gesprekken gevoerd met omwonenden of betrokkenen die een goed beeld kunnen schetsen van wat er daar gebeurd is? Zo neen, waarom niet? Op basis van welke inzichten heeft de Inspectie kunnen concluderen «dat er sprake was van hoge concentraties chloorwaterstoffen» , terwijl in de rapportage duidelijk wordt gemeld dat er een onderzoek heeft plaatsgevonden naar de aanwezigheid van EOX, doch dat nadere identificatie van deze stoffen niet heeft plaatsgevonden? Op basis van welke verifieerbare feiten heeft de Inspectie vastgesteld dat de aangetroffen gehalogeneerde koolwaterstoffen hoofdzakelijk chloorkoolwaterstoffen zijn? Kunt u een eindoordeel geven over het onderzoek van de Inspectie binnen de context van de taak van de Inspectie als tweedelijnscontrole op andere overheden en de aanleiding voor het onderzoek (de verdenking van fraude)? Kunt u een oordeel geven over de betrouwbaarheid van de sanering zelf, gezien het feit dat er enerzijds sprake is van een verontreiniging met per en tri, welke beide wateroplosbaar zijn en ook zwaarder zijn dan grondwater maar dat er anderzijds tot slechts 3 meter diepte is gesaneerd? Is op deze locatie voldoende controle achteraf uitgevoerd om zeker te stellen dat de verontreiniging niet dieper zit? «Evaluatie van de sanering van de Noorderstraat 3–7 te Leiden» Eindrapport 11 augustus 1997. De Straat Milieuadviseurs Eindrapport Inspectie; bijlage 1, punt 3 Eindrapport Inspectie; blz. 5	 	 Volkshuisvesting, Ruimtelijke Ordening en Milieubeheer
 KVR10078.xml	 1999	 SP	 Vragen over de mogelijke uitzetting op 9 augustus a.s. van mevrouw Warntjes-Siemantowska uit Helwijk en over het alsnog verlenen van een zelfstandige verblijfsvergunning op humanitaire gronden.	 Bent u bekend met het bericht «Poolse moeder uit Helwijk moet land uit» en de uitzending van TV8 (Brabant) met hetzelfde onderwerp? Is het waar dat mevrouw Warntjes-Siemantowska op 9 augustus a.s. het land moet verlaten en haar 6-jarige zoontje in Nederland mag blijven? Deelt u de mening dat het in dit geval duidelijk niet om een schijnhuwelijk gaat en dat derhalve de vreemdelingencirculaire in wezen niet bedoeld kan zijn om in dit concrete geval mevrouw Warntjes-Siemantowska een zelfstandige verblijfsvergunning te weigeren en dat uitzetting een evident onredelijk en onbedoeld gevolg van de wet zou zijn? Zo neen, waarom niet? Wordt in België wel een onderscheid gemaakt tussen overlijden en scheiden bij toewijzing van een zelfstandige verblijfsvergunning? Zo ja, overweegt u de Nederlandse vreemdelingencirculaire in deze zin te herzien? Wordt mevrouw Warntjes-Siemantowska na uitzetting naar Polen over drie jaar haar recht op uitkering én kinderbijslag ontzegd op grond van de wet BEU? Deelt u de opvatting dat het gezin voor een onmogelijke keus geplaatst dreigt te worden aangezien de zesjarige zoon óf alleen in Nederland moet blijven óf mee moet met zijn moeder naar Polen waar hij als Nederlander een nieuw bestaan moet opbouwen, de taal leren en vriendjes maken? Bent u bereid het uitzettingsbevel op te schorten tot na de door de advocate van mevrouw Warntjes-Siemantowska gevraagde herziening door de IND van de negatieve beschikking? Zo neen, waarom niet? Bent u bereid om de negatieve beschikking te herzien en mevrouw Warntjes-Siemantowska op humanitaire gronden alsnog een zelfstandige verblijfsvergunning te verlenen? Zo neen, waarom niet? BN/De Stem, 28 juli jl. TV8, 29 juli 1999	 Ja. Op 23 april 1999 heeft de Arrondissementsrechtbank te ’s-Gravenhage, zittinghoudende te ’s-Hertogenbosch het beroep van mevrouw Warntjes-Siemantowska ongegrond verklaard en het verzoek om een voorlopige voorziening afgewezen. Hierna is haar aangezegd Nederland voor 9 augustus 1999 te verlaten. Aangezien haar zoon naast de Poolse nationaliteit tevens de Nederlandse nationaliteit heeft staat het hem vrij in Nederland te verblijven. Nee. In de Vreemdelingencirculaire is beleid opgenomen voor voortgezet verblijf na verbreking van een huwelijk. Een vreemdeling kan in aanmerking komen voor een zelfstandige verblijfstitel, indien het huwelijk voor de verbreking (ontwrichting of overlijden) reeds drie jaar heeft bestaan, waarvan ten minste één jaar direct voorafgaande aan de verbreking tijdens een op grond van art. 9 of 10 Vw. toegestaan verblijf in Nederland. Ongeacht de duur van het huwelijk kan een vreemdeling direct na de feitelijke verbreking van het huwelijk in aanmerking komen voor een vergunning tot vestiging of verblijf voor een ander doel, zoals arbeid in loondienst of arbeid als zelfstandige, indien aan de specifieke voorwaarden van dat beleid wordt voldaan. Indien de vreemdeling hieraan niet voldoet, kan ongeacht de duur van het huwelijk voortgezet verblijf worden toegestaan op grond van klemmende redenen van humanitaire aard. In de betrokken casus is aan dit beleid getoetst. De rechtbank is in haar uitspraak van 23 april 1999 van oordeel dat het beleid als hiervoor geschetst, niet onredelijk is te achten. Voorts is er volgens de rechtbank geen sprake van zodanige klemmende redenen van humanitaire aard, zoals een lange verblijfsduur in Nederland, sterke banden met Nederland en een onhoudbare positie van betrokkene in het land van herkomst, dat aan betrokkene alsnog verblijf zou moeten worden toegestaan. Daarbij dient te worden bedacht dat mevrouw Warntjes-Siemantowska slechts zeven maanden in het bezit is geweest van een verblijfstitel voor Nederland, zij heeft tot haar 41ste levensjaar in Polen gewoond, alwaar zij twintig jaar arbeid heeft verricht. In België volgt op een aanvraag om gezinshereniging eerst een fase van onderzoek van 12 maanden. Indien na deze fase een positieve beslissing wordt genomen, wordt de vreemdeling voor onbepaalde tijd tot België toegelaten en verandert een latere echtscheiding of overlijden niets aan de verblijfssituatie. Het Belgische beleid is op echter op het terrein van verblijf bij niet huwelijkse partner aanzienlijk stringenter dan het Nederlandse beleid. Nu het toelatingsbeleid een evenwichtig samenstel van regels is, overweeg ik niet de Vreemdelingencirculaire in de zin zoals hier bedoeld te herzien. Dit zou immers impliceren dat ik slechts die beleidsregels zou overnemen die voor bepaalde categorieën vreemdelingen het meest gunstige zijn. Indien er geen Verdrag met Polen terzake de Wet BEU wordt gesloten, zal mevrouw Warntjes-Siemantowska over drie jaar haar recht op uitkering en kinderbijslag verliezen. De Rechtseenheidskamer Vreemdelingenzaken heeft zich op 25 september 1997 uitgesproken over de vraag of het weigeren van (voortgezet) verblijf aan een vreemdeling met een Nederlands kind in strijd is met internationale regelgeving, bijvoorbeeld artikel 8 EVRM. De REK heeft geoordeeld dat in dergelijke gevallen een afweging gemaakt dient te worden tussen de belangen van de vreemdeling (en het Nederlandse kind) en de Nederlandse staat. Deze afweging is in casu gemaakt. Uit het departementale dossier komt overigens naar voren dat de zoon van mevrouw Warntjes-Siemantowska zijn eerste levensjaren in Polen heeft doorgebracht en de Poolse taal machtig is. Gezien het feit dat de zoon van mevrouw Warntjes-Siemantowska tevens de Nederlandse nationaliteit bezit kan hij, indien er voor wordt gekozen dat hij met zijn moeder meereist naar Polen, steeds Nederland inreizen. Zijn moeder kan eveneens regelmatig in Nederland verblijven gezien de omstandigheid dat Poolse onderdanen niet in het bezit van een visum behoeven te zijn. Nee, de aanvraag om een vergunning tot verblijf van mevrouw Warntjes-Siemantowska is afgewezen, ook het daartegen ingediende bezwaarschrift is afgewezen. De rechter heeft deze beslissing redelijk bevonden en op 23 april 1999 het hiertegen ingediende beroep ongegrond verklaard. Mevrouw Warntjes-Siemantowska is derhalve uitgeprocedeerd en dient Nederland te verlaten.	 Justitie (JUS)
 KVR10079.xml	 1999	 VVD	 Vragen naar aanleiding van een bericht in het Algemeen Dagblad van 8 juli 1999 over langdurig werklozen in Tilburg die door de gemeente niet langer verplicht worden te solliciteren of deel te nemen aan omscholingen en sollicitatietrainingen, terwijl het aantal vacatures nog nooit zo hoog is geweest als nu.	 Is het waar dat het college van Burgemeester en Wethouders van Tilburg van plan is langdurig werklozen, die geen uitzicht meer zouden hebben op een baan, in de gelegenheid te stellen op kosten van de gemeente lid te worden van een sportvereniging of visclub en niet langer te verplichten te solliciteren of deel te nemen aan omscholingen en sollicitatietrainingen? Heeft de gemeente Tilburg de bevoegdheid werklozen categoraal vrij te stellen van hun verplichtingen? Acht u deze ontwikkeling wenselijk? Is het aantal vacatures nog nooit zo hoog geweest als nu? Deelt u de mening dat de gemeente Tilburg beter een extra inspanning kan leveren om betrokkenen alsnog naar de arbeidsmarkt te leiden? Bent u bereid dat aan de gemeente kenbaar te maken? Algemeen Dagblad, 8 juli 1999	 Het beleid van de gemeente Tilburg is erop gericht om langdurig werklozen die (vooralsnog) geen uitzicht hebben op een betaalde baan anderszins te laten participeren in de maatschappij om te voorkomen dat men in een sociaal isolement geraakt. Men maakt daarbij gebruik van een veelheid van instrumenten, zoals scholing, vrijwilligerswerk, zorgtrajecten etc. Voor een beperkt deel van het cliëntenbestand moet echter worden geconstateerd dat de afstand tot de arbeidsmarkt zodanig groot is, dat voor hen van de bestaande instrumenten geen of onvoldoende rendement is te verwachten. Het gaat daarbij naar schatting van het gemeentebestuur om enkele honderden personen. Aan die deelnemers aan het bijstandsexperiment in de gemeente Tilburg kunnen burgemeester en wethouders (tijdelijk) ontheffing verlenen van de sollicitatieplicht. Het minimabeleid van de gemeente Tilburg kent de mogelijkheid om een vergoeding te verstrekken voor betaling van contributie van een sportvereniging. Binnen dat kader is het ook mogelijk om de kosten van een visakte te vergoeden. De gemeente Tilburg is aangewezen als experimenteergemeente als bedoeld in artikel 144 Abw. In dat kader is aan de gemeente Tilburg de bevoegdheid verleend om, bij wijze van experiment, af te wijken van artikel 107, eerste lid, Abw; dat wil zeggen, dat ook om andere redenen dan redenen van sociale of medische aard, ontheffing van de arbeidsverplichting kan worden verleend aan langdurig werkloze bijstandsgerechtigden met een zeer grote afstand tot de arbeidsmarkt, dan wel aan bijstandsgerechtigden die in een sociaal isolement dreigen te geraken en die activiteiten verrichten in het kader van sociale activering. Het verlenen van ontheffing vindt in alle gevallen plaats na individuele toetsing. Er is derhalve geen sprake van een categoriaal beleid. Het verlenen van ontheffing van de arbeidsverplichting kan – behoudens de van rechtswege geldende ontheffingen – uitsluitend plaatsvinden op grond van individuele redenen van sociale of medische aard. Ook bij de afwijkingsmogelijkheden in het kader van de bijstandsexperimenten dient het verlenen van ontheffing van de arbeidsverplichting altijd gekoppeld te worden aan de individuele omstandigheden van de bijstandsgerechtigde. Zoals uit mijn antwoord op vraag 2 blijkt, is er in Tilburg geen sprake van categoriale ontheffing. In absolute zin is het huidige aantal van 117 000 vacatures inderdaad een record. De vacaturegraad (aantal vacatures/aantal banen) bedroeg over 1998 1,8%; dat is 0,1% lager dan in het recordjaar 1990 (1,9%). De gemeente Tilburg heeft de afgelopen jaren een forse inspanning geleverd op het terrein van activering van uitkeringsgerechtigden en is succesvol geweest in de uitstroom van langdurig werklozen. Er is geen aanleiding te veronderstellen dat de gemeente Tilburg van plan zou zijn haar inspanningen op dat vlak te verminderen.	 Sociale Zaken en Werkgelegenheid
 KVR1008.xml	 1994	 SGP	 	 Zijn bij een Indonesische militaire actie tegen inwoners van het dorp Mimika op West-Irian in mei 1994 honderden inwoners gedood? Is deze actie een repre´saille op het verzet van Papoeas tegen de exploitatie van hun land door het Amerikaanse koperbedrijf Freeport? Is van officie¨le Indonesische zijde en/of in de Indonesische pers melding gemaakt van deze militaire actie? Is genoemd Amerikaans bedrijf verplicht de lokale bevolking te compenseren voor de schade, die voortvloeit uit mijnbouwactiviteiten? Herinnert u zich uw bewering, dat er op West-Irian geen sprake zou zijn van een structurele schending van mensenrechten? Is er aanleiding deze bewering te nuanceren? Wilt u bij de Indonesische regering opheldering vragen en, zo nodig, protest aantekenen? Gedaan tijdens behandeling begroting 1995 Buitenlandse Zaken op 30 november 1994, Handelingen II, 1994–1995, 30 november 1994	 Doorgaans betrouwbare bronnen hebben deze berichten niet kunnen bevestigen. In het licht van het antwoord op vraag 1 niet van toepassing. Nee. Voor zover kan worden nagegaan is het betrokken Amerikaanse koperbedrijf Freeport niet verplicht de lokale bevolking te compenseren voor schade die voortvloeit uit mijnbouwactiviteiten. Het bedrijf geeft wel bijdragen ten behoeve van de ontwikkeling van de lokale bevolking. De beschikbare feiten geven geen aanleiding mijn bewering, dat er in Irian Jaya geen sprake is van schendingen van mensenrechten op grote systematische en structurele schaal, te nuanceren. Ik heb overigens nimmer ontkend dat er zich in Irian Jaya incidentele schendingen van de mensenrechten voordoen, die aanleiding geven tot zorg. De schendingen van de mensenrechten in Indonesie¨, inclusief die in Irian Jaya, worden dan ook geregeld tijdens gesprekken met de Indonesische autoriteiten ter sprake gebracht. In het licht van mijn antwoord op vraag 1 zijn er geen gegronde redenen om aan te nemen dat er zich een incident als bedoeld heeft voorgedaan. Derhalve zie ik geen aanleiding tot het vragen om opheldering.	 Buitenlandse Zaken
 KVR10080.xml	 1999	 CDA	 Vragen over uitstel voor deelname door vrouwen aan het inburgeringstraject in Amsterdam vanwege gebrek aan kinderopvang.	 Hoeveel vrouwen krijgen door gebrek aan kinderopvang in Amsterdam uitstel voor deelname aan het inburgeringstraject? Speelt deze problematiek ook elders in het land, en, zo ja, kunt u aangeven welke aantallen, absoluut en relatief, dat dan betreft? Op welk moment bent u door de gemeente Amsterdam over deze problematiek geïnformeerd en welke stappen heeft u daarop ondernomen? Deelt u de mening dat deze belemmering voor deelname aan het inburgeringsproject zo spoedig mogelijk weggenomen dient te worden? Op welke manier gaat u dat bewerkstelligen? Is een latere instroom van deze groep vrouwen nog van invloed op de toegankelijkheid van deze trajecten wat betreft mogelijke wachtlijsten? Zo ja, welke daarop anticiperende maatregelen gaat u nemen? Metro, 30 juni 1999	 Volgens informatie, aangeleverd door de gemeente Amsterdam, hebben op 12 juli jl. 113 nieuwkomers, die op de wachtlijst voor kinderopvang voorkomen, een tijdelijke ontheffing gekregen voor het deelnemen aan het inburgeringsprogramma. Tot nu toe hebben ons geen signalen bereikt of deze problematiek ook elders in het land voorkomt. In het periodiek overleg in de Klankbordgroep Inburgering, een overleg waarin de uitvoering van de wet centraal staat, is dit onderwerp door geen van de gemeenten specifiek aan de orde gesteld. In de Wet inburgering nieuwkomers (WIN) is overigens een bepaling opgenomen dat binnen drie jaar na inwerkingtreding van de wet een evaluatie zal worden gehouden. In deze evaluatie zal onder meer worden onderzocht hoeveel nieuwkomers een tijdelijke dan wel permanente ontheffing ontvangen en wat de reden is van die ontheffing. ook zal worden onderzocht op welke wijze gemeenten bijkomende kosten, zoals die van kinderopvang, financieren binnen of buiten de inburgeringsmiddelen. De gemeente Amsterdam heeft ons niet geïnformeerd over deze problematiek. Naar aanleiding van uw vragen hebben wij de gemeente Amsterdam verzocht om ons nader te informeren (zie antwoord vraag 1). De financiering van de kinderopvang is sinds 1 januari 1996 gedecentraliseerd. voor deze decentralisatie is gekozen omdat op lokaal niveau een beter inzicht bestaat in de specifieke behoeften. Het is dus met name aan de gemeenten om, in het geval zich problemen voordoen, hier oplossingen voor te zoeken binnen de daarvoor van rijkswege beschikbaar gestelde middelen. Het budget betreft een bedrag van jaarlijks circa f 200 miljoen. Daarnaast zijn met ingang van 1996 voor gemeenten middelen beschikbaar via de regeling Kinderopvang en buitenschoolse opvang alleenstaande ouders (in 1999 circa f 90 miljoen). Deze kabinetsperiode krijgt de uitbreiding van de kinderopvang een nieuwe impuls. Daarvoor is een budget beschikbaar dat oploopt van f 139 miljoen in 1999 naar f 272 miljoen in 2003 (inclusief flankerende maatregelen van f 7 miljoen in 1999, aflopend tot f 2 miljoen in 2003). Hiermee is landelijk een capaciteitsuitbreiding met 71 000 plaatsen mogelijk. Een substantieel deel hiervan zal, op grond van de gehanteerde verdeelsleutels, beschikbaar komen voor de grote gemeenten. ook komen de grote gemeenten bij voorrang in aanmerking voor eventueel niet aangevraagde subsidiemiddelen. Gemeenten hebben een grote mate van bestedingsvrijheid over dit budget en kunnen aldus zelf prioriteiten stellen ten aanzien van gebruikersgroepen. Gemeenten kunnen vooraf een inschatting maken hoeveel nieuwkomers het daaropvolgend jaar voor inburgering in aanmerking komen. Op basis daarvan kan een inschatting worden gemaakt van het aantal gewenste kinderopvangplaatsen en op grond van een dergelijke prognose kunnen gemeenten plaatsen bij instellingen reserveren. Een latere instroom van deze groep vrouwen heeft in principe geen invloed op de toegankelijkheid van deze trajecten. Gemeenten hebben een zorgplicht om alle nieuwkomers, die voor een inburgeringsprogramma in aanmerking komen, een inburgeringsprogramma aan te bieden. Daarom beschikken gemeenten overeen lumpsum bedrag voor elke nieuwkomer, waarmee zij plaatsen kunnen inkopen bij de educatie-instelling. Van wachtlijsten voor nieuwkomers kan dus geen sprake zijn.
 KVR10084.xml	 1999	 CDA	 Vragen gaan in op een artikel in het Financieele Dagblad van 28 juli 1999 over het verwerpen van Nederlandse voorstellen voor financiële steun aan bedrijven in Noord-Nederland, Limburg, Twente en Flevoland door de Europese Commissie.	 Heeft de Europese Commissie de Nederlandse voorstellen inzake financiële steun aan bedrijven in Noord-Nederland, Limburg, Twente en Flevoland (Europese Steunkaart) verworpen? Zal er een officiële procedure tegen Nederland worden opgestart? Zo ja, heeft dit dan een opschortende werking voor de voorgestelde investeringspremies ten bedrage van ca. 315 miljoen gulden voor de onder 1. genoemde regio’s in de periode 2000-2006? Welke maatregelen overweegt u in dat geval om de negatieve gevolgen van het EC-besluit voor de economische ontwikkeling in genoemde regio’s te voorkomen? Kunt u garanderen dat eventueel toch aan bedrijven uitgekeerde premies op termijn niet van deze bedrijven teruggevorderd zullen worden? Het Financieele Dagblad, 28 juli 1999	 Op 7 juli jl. heb ik een gesprek gehad met de heer van Miert van de Europese Commissie over de Nederlandse voorstellen voor de zogenoemde Europese steunkaart. Deze is van belang voor de vormgeving van de nieuwe Investeringspremieregeling, de IPR. Tijdens dit gesprek bleek dat de voornaamste struikelblokken in de Nederlandse voorstellen voor de Commissie zijn: a de steunintensiteit voor overig-Groningen. Volgens het Nederlandse voorstel zou het percentage hier op 20% moeten liggen, net als in de andere regio’s in Noord-Nederland. De Commissie vindt dat overig-Groningen niet meer dan 10% overheidssteun mag ontvangen. b de concentratie van het IPR-regime in kernzones. Nederland heeft voorgesteld, voortvloeiend uit de kabinetsafspraken met het samenwerkingsverband Noord-Nederland om de noordelijke economische groei geconcentreerd en selectief te stimuleren, het steunregime te richten op kernzones. De Commissie heeft hiertegen bezwaar omdat deze zones geen aaneengesloten gebied vormen. Op 28 juli jl. maakte de Europese Commissie bekend dat een procedure zal worden gestart naar aanleiding van de Nederlandse steunkaart, een officiële bekendmaking van het feit dat de Commissie niet akkoord is met de door Nederland ingediende steunvoorstellen. Een dergelijke procedure houdt ten eerste in dat Nederland in een brief van de Commissie gevraagd wordt om een nadere toelichting te geven op de steunvoorstellen, waarna er verdere gesprekken zullen volgen met de Commissie. Ten tweede hebben alle betrokkenen, waaronder de andere lidstaten, de gelegenheid om in de richting van de Commissie te reageren op de Nederlandse steunvoorstellen. Deze procedure neemt zeker enkele maanden in beslag. Als geen overeenstemming kan worden bereikt dan zal de Commissie daarna eenzijdig, op basis van beide voornoemde exercities, de steunkaart voor Nederland vaststellen. Mocht Nederland niet akkoord gaan met de door de Commissie vastgestelde steunkaart, dan staat er vervolgens alleen nog een beroepsmogelijkheid open bij het Europees Hof. Zolang er geen nieuwe IPR-regeling is zullen er geen subsidies worden verstrekt. Per brief van 29 maart 1999 is uw Kamer op de hoogte gesteld van de Nederlandse voorstellen inzake de steunkaart. De Nederlandse inzet in de verdere onderhandelingen met de Commissie is erop gericht om deze voorstellen zoveel mogelijk geaccepteerd te krijgen door de Commissie. Als er zich de komende tijd belangrijke ontwikkelingen voordoen, zal ik het parlement hiervan op de hoogte stellen. Kamerstuk 26 200 XIII, nr. 42	 Economische Zaken (EZ)
 KVR10085.xml	 1999	 GroenLinks	 Vragen naar aanleiding van het artikel "De overheid lokt milieucriminaliteit uit" (Vrij Nederland, 10 juli 1999), over problemen in de energiesector met voorschriften om voor 1 januari 2000 PCB-houdende apparaten te reinigen of te vervangen. PCB''s: polychloorbifenylen.	 Kent u het artikel «De overheid lokt milieucriminaliteit uit»? In hoeverre is het terecht dat de energiesector zich «overvallen voelt door de ministeriële oekaze» om voor 1 januari 2000 PCB-bevattende apparaten te reinigen of te verwijderen? Acht u het denkbaar dat de regels op grote schaal ontdoken zullen worden? Zo ja, welke acties zult u ondernemen opdat uw PCB-beleid succesvol zal zijn? Klopt de bewering dat er nog geen voorschriften zijn over de manier waarop het PCB-gehalte in transformatorolie wordt vastgesteld? Is dit een probleem voor de controle ten behoeve van de regeling verwijdering PCB’s? Acht u de kans aanwezig dat de eigenaren van de PCB-houdende apparaten op grote schaal de PCB’s zodanig zullen verdunnen dat deze onder de wettelijke normen vallen om zodoende de dure verwerking te voorkomen, zoals door het «spoelen» van transformatoren? Zo ja, wat zult u ondernemen om dit te voorkomen? Op welke wijze denkt u te voorkomen dat de verplichte dure verwerking van PCB-houdende apparaten leidt tot ontduiking van de regels? Vrij Nederland, 10 juli 1999	 	 Volkshuisvesting, Ruimtelijke Ordening en Milieubeheer
 KVR10086.xml	 1999	 SP	 Aanvullende vragen over het artikel "RIVM erkent: milieuvoordeel Betuwelijn nihil" (Volkskrant, 7 juli 1999), en over de consequenties van deze conclusie voor de aanleg van de Betuweroute.	 Kent u het artikel «RIVM erkent: milieuvoordeel Betuwelijn nihil»? Bent u bekend met de conclusie van het RIVM? Zo ja, heeft het RIVM u op de hoogte gebracht van de jongste onderzoeksresultaten? Zo neen, bent u dan bereid het RIVM ten spoedigste om opheldering te vragen? Kunt u aangeven op welke berekeningen en cijfers de huidige conclusie van het RIVM zijn gebaseerd? Indien er inderdaad sprake is van ontbreken van milieuwinst ten opzichte van weg en watertransport, welke conclusies trekt u dan ten opzichte van de besluitvorming op basis van het rapport van de commissie Hermans? Als er sprake is van het wegvallen van een van de belangrijkste overwegingen om tot de aanleg van de Betuweroute te besluiten, acht u het dan niet opportuun om een nieuwe balans op te maken ten aanzien van een van de meest ingrijpende grote projecten van deze eeuw? Zo neen, waarom niet? Volkskrant, 7 juli 1999	 Ja. Ja. Naar aanleiding van de berichten in de media stuurde het RIVM mij een korte reactie. Er is geen sprake van een nieuw onderzoek. Het RIVM heeft enkele mogelijke toekomstige ontwikkelingen afgezet tegen de uitkomsten van het onderzoek uit 1994. Dit betreft ontwikkelingen, zoals schoner wordende vrachtauto’s, hogere snelheden van goederentreinen, het gebruik van diesellocomotieven en inkoop van «vuile» buitenlandse stroom. Indien deze ontwikkelingen ook daadwerkelijk plaatsvinden en er verder niets verandert, dan zal volgens het RIVM de milieuwinst als gevolg van de Betuweroute geringer zijn dan in 1994 werd aangenomen. In 1994 werd geconcludeerd dat de emissies door het goederenvervoer in Nederland met 0 tot 2,5% zouden kunnen dalen door aanleg en ingebruikneming van de Betuweroute. Nu denkt het RIVM, indien de genoemde ontwikkelingen zich voordoen, dat het eerder 0 dan 2,5% zal zijn. In de eerste plaats merk ik hierbij op, dat ik het niet waarschijnlijk acht, dat al deze ontwikkelingen zich zullen voordoen en dat er verder niets verandert. Bovendien zijn er ook positieve emissie-ontwikkelingen te melden, zoals de ontwikkeling van moderner materieel, minder rangeren en hogere beladingsgraden. Voorts merk ik op, dat het normaal is dat in een periode van vijf jaar (sinds 1994) zich allerlei positieve en negatieve ontwikkelingen voordoen, dit geldt op dit moment zeker voor de spoorwegsector. Gezien de technologische ontwikkelingen en het milieubeleid verwacht ik dat de positieve ontwikkelingen zullen domineren. Voorts zijn er meer milieu-effecten dan alleen de emissies. De huidige oost-west spoorroute loopt dwars door grotere steden als Dordrecht, Breda, Tilburg, Eindhoven en venlo en door nog een aantal kleinere bebouwde kernen. De Betuweroute wordt voor ca 80% in de berm van de autosnelweg A15 aangelegd en belast daardoor minder bebouwde kernen met geluid en externe veiligheidsrisico’s. Ook uit de recente inzichten van het RIVM blijkt, dat het vervoer per spoor over de Betuweroute nog altijd minder energie vergt en minder emissies tot gevolg heeft dan het vervoer over de weg. Dit is in lijn met de conclusie van de Commissie-Hermans. Daarnaast blijven de andere overwegingen, die hebben geleid tot het besluit de Betuweroute aan te leggen, van kracht zoals onder meer de ruimte die op het spoorwegnet ontstaat voor uitbreiding van het openbaar vervoer en de geringere belasting van het wegennet. Aangezien er geen sprake is van fundamenteel nieuwe inzichten, acht ik een heroverweging van het besluit tot aanleg van de Betuweroute niet opportuun. Ik verwijs voorts naar de brief van het kabinet van 6 november 1998 aan de Kamer hierover.	 Verkeer en Waterstaat
 KVR10087.xml	 1999	 GroenLinks	 Vragen naar aanleiding van het onvrijwillige vertrek van de enige twee allochtone onderwijsinspecteurs.	 Bent u op de hoogte van het feit dat de enige twee inspecteurs van allochtone herkomst die de onderwijsinspectie rijk was recentelijk na conflicten onvrijwillig zijn vertrokken? Is het vertrek van deze twee allochtone onderwijsinspecteurs naar uw mening te wijten aan persoonlijke omstandigheden of aan problemen van meer structurele aard binnen de onderwijsinspectie? Bent u bereid daar een nadere analyse van te maken? Hoe is op dit moment de getalsmatige verhouding tussen autochtone en allochtone onderwijsinspecteurs? Deelt u de mening dat het van groot belang is dat een representatie van de diverse bevolkingsgroepen werkzaam is op deze gezichtsbepalende functies met een groot belang voor de kwaliteit van het onderwijs in een multiculturele samenleving? Op welke manier wilt u de positie van allochtonen bij de onderwijsinspectie verbeteren en meer allochtone onderwijsinspecteurs aantrekken?	 Ja. Betrokkenen zijn respectievelijk 1 september 1997 en 1 mei 1998 ontslagen. Ik merk hierbij overigens op dat zij niet de enige inspecteurs van allochtone afkomst zijn. Zie ook het antwoord op vraag 3. De oorzaken van het ontslag waren gelegen in de wijze van functioneren van betrokkenen. Ik zie geen aanleiding tot een nadere analyse. Het aantal inspecteurs van allochtone afkomst is sinds 1997 gestegen van 4 naar 6 op een gemiddeld totaal van 203.5. Ja. Bij de publicatie van vacatures bij de inspectie van het onderwijs worden onder anderen allochtonen nadrukkelijk uitgenodigd te solliciteren. De positie van allochtone medewerkers heeft de permanente aandacht van de inspectieleiding. Omdat de wervingsmarkt voor allochtone inspecteurs bijzonder krap is, worden specifieke activiteiten ontplooid. Bij de meest recente werving van inspecteurs werd dan ook ondersteuning verleend door een in de werving van allochtonen gespecialiseerd bureau. Ook bij de eerstvolgende werving – vermoedelijk in 2000 – zal een dergelijk bureau worden ingeschakeld.	 Onderwijs, Cultuur en Wetenschappen
 KVR10088.xml	 1999	 GroenLinks	 Vragen over de toename van zwerfjongeren.	 Herinnert u zich de antwoorden op de vragen over de toename van zwerfjongeren? Wanneer kan de Kamer de resultaten van het in de antwoorden aangekondigde onderzoek naar het werkelijk aantal zwerfjongeren tegemoet zien? Wat zijn de beleidsvoornemens van uw ministerie op het terrein van de zwerfjongeren voor de komende jaren? Kunt u een overzicht geven van de voorzieningen en de capaciteit die er op dit moment voor zwerfjongeren zijn en hoeveel jongeren hiervan gebruik maken? Kunt u aangeven of de huidige voorzieningen voor zwerfjongeren voldoende zijn zowel in kwantitatieve als in kwalitatieve zin? Aanhangsel Handelingen, nr. 1530, Vergaderjaar 1997–1998.	 Ja. Over de opzet van het onderzoek heb ik eerst overleg willen voeren met de Stichting Zwerfkinderen Nederland en het Nederlands Platform Zwerfjongeren. In dit overleg is nog eens de complexiteit van het meten van deze, zeker bij onderzoek, moeilijk bereikbare groep aan de orde geweest. Inmiddels zijn de offertes voor het onderzoek gevraagd. Ik streef er nog steeds naar het onderzoek voor het einde van dit jaar gereed te hebben. De problematiek van zwerfjongeren is, veelal op lokaal niveau, aan de orde op verschillende beleidsterreinen, bijvoorbeeld: onderwijs, arbeidsmarkt, huisvesting, maatschappelijk werk en – opvang, verslavingszorg (CAD’s), jeugdzorg en justitie. De gemeenten hebben bij de aanpak van deze problematiek de eerste verantwoordelijkheid of de regierol. Gemeenten pogen in hun beleid partijen op lokaal niveau te brengen tot een sluitende aanpak van de problematiek rond zwerfjongeren. Vanuit mijn verantwoordelijkheid heb ik destijds een aantal instrumenten en methodieken laten ontwikkelen met het doel de gemeenten daarmee te ondersteunen bij hun aanpak van de problematiek. Bijvoorbeeld: – Experimenten met Thuisloze jongeren-teams, die actief op zoek zijn naar zwerfjongeren, om hen te helpen met het bouwen en versterken van netwerken; het verkrijgen van een stabiele woonsituatie en een structurele dagbesteding. Met de ontwikkeling en inzet van de experimentele T-team-aanpak kunnen de gemeenten hun regietaak inzake zwerfjongeren vormgeven. – Training ter voorkoming van thuisloosheid ofwel vertrektraining. Deze training richt zich op jongeren in residentiële (jeugdhulpverlening) voorzieningen met een kans op thuisloosheid. – Deskundigheidsbevordering door het opzetten van een speciaal onderwijsprogramma voor Hogescholen. Deze onderwijsmodules zijn gericht op studenten die met thuisloze jongeren te maken krijgen. Onlangs heb ik ook opdracht gegeven tot de ontwikkeling van een post-HBO-traject voor beroepskrachten die zich met zwerfjongeren bezighouden. – Sociale pensions speciaal voor jongeren. De bedoeling is om zwerfjongeren via een persoonsgerichte benadering, liefst binnen drie maanden, te begeleiden naar zelfstandige woonruimte, werk en scholing. Daarnaast maken zwerfjongeren ook gebruik van algemene maatschappelijke opvangvoorzieningen. Naast de ondersteuning van gemeenten bij hun regierol, zijn er ook raakvlaken met de jeugdzorg. Mijn beleid is er op gericht de samenhang te versterken tussen het lokaal preventieve jeugdbeleid en (de toegang tot) de jeugdzorg. In het bestuursakkoord nieuwe stijl alsmede in de afspraken rond Regie in de jeugdzorg is besloten tot een versterking van de samenhang tussen de jeugdzorg en het lokaal preventief jeugdbeleid. Er zijn 9 «thuisloze jongeren-teams», zogenaamde T-teams, actief in Nederland. Hiermee worden ongeveer 500 jongeren bereikt. Bij de 4 vertrektrainingen pilots wordt op jaarbasis aan 90 jongeren training gegeven. Het werkelijk aantal is hoger omdat bijvoorbeeld ook buiten residentiële kaders trainingen worden gegeven. Het onderwijsprogramma is op 8 hogescholen ingevoerd. Er zijn in Nederland 7 sociale pensions voor zwerfjongeren en 3 in oprichting. De capaciteit op dit moment is 139 plaatsen. Met de 3 pensions in oprichting wordt het aantal van 200 plaatsen overschreden. Daarnaast zijn er op gemeentelijk niveau diverse instellingen waarvan zwerfjongeren gebruikmaken, zoals de GG&GD, het straathoekwerk, de RIAGG’s, het Leger des Heils en de verslavingszorg. Een eenduidige en centrale registratie van het gebruik van die voorzieningen door zwerfjongeren is niet voorhanden. Ik wacht de resultaten van het aangekondigde onderzoek, onder 2, af. Bij dit onderzoek zullen de kwantitatieve en kwalitatieve aspecten nadrukkelijk worden betrokken.	 Volksgezondheid, Welzijn en Sport
 KVR10089.xml	 1999	 CDA	 Vragen over het grote aanbod van illegale arbeid met name in de tuinbouw en over het Poolse uitzendbureau "Prof", dat zich niet aan de uitzend-cao houdt.	 Kent u het artikel «Hoogtijdagen voor de illegaliteit? Houdt het Poolse uitzendbureau «Prof» die Poolse uitzendkrachten bemiddelt, zich niet aan de Uitzend-CAO, terwijl dat wel zou moeten? Zo ja, wat zult u doen om te zorgen dat Prof en andere op seizoensarbeid gerichte uitzendbureaus zich wel aan de Uitzend-CAO gaan houden? Deelt u de mening van de arbeidsinspectie dat «het dit jaar helemaal mis is in de tuinbouw?» Wat hebt u concreet ondernomen sinds uw aankondiging op 8 juni jl. aan de Kamer dat u een spoedbrief heeft geschreven aan de collega’s van Binnenlandse Zaken en Justitie teneinde het hoofd te bieden aan de (zoals u het uitdrukte) «golf van illegale arbeid, die over Nederland spoelt»? Welke stappen zijn gezet en met welk resultaat? Worden dit jaar veel werknemers die normaal worden opgeroepen tijdens het seizoen, niet gebeld door het grote aanbod van illegale en extreem goedkope arbeid? Welke maatregelen treft u om het legale aanbod te verruimen? Welke stappen zult u ondernemen (op welke termijn) om ten aanzien van seizoensarbeid in Nederland te komen tot een administratief eenvoudige, doorzichtige en controleerbare regelgeving die aanvaardbaar en hanteerbaar is voor zowel werkgevers als werknemers? FNV-magazine, 1 juli 1999 Kamerstuk 21 477, nr. 74	 Ja. Het uitzendbureau «Prof» is op grond van artikel 8 van de Wet allocatie arbeidskrachten door intermediairs gehouden de uitzendkrachten krachtens dit artikel (de loonverhoudingsnorm) te belonen. Het uitzendbureau «Prof» is verplicht de Uitzend-CAO van de ABU of de NBBU na te leven indien zij lid is van een van de werkgeverspartijen die de CAO afsluit. Mocht dat het geval zijn, dan is het aan de CAO-partijen betrokken bij die CAO om toe te zien op de naleving van de CAO. De uitzend-CAO’s zijn niet algemeen verbindend verklaard zodat het uitzendbureau niet als gevolg van een avv-besluit gebonden kan zijn aan één van die CAO’s. Door de Arbeidsinspectie is een toename van het aantal illegaal tewerkgestelde vreemdelingen geconstateerd in de tuinbouw in Brabant en Limburg-Noord, maar ook in andere sectoren. Dit is aanleiding geweest om mijn ambtgenoten van BZK en Justitie te benaderen teneinde gezamenlijk te bezien op welke wijze de Wav effectiever gehandhaafd kan worden. De Arbeidsinspectie voert intensiefoverleg met BZK en Justitie (IND) over de extra inzet van regulier- en vreemdelingenpolitie en de aanpassing van het strafvorderingsbeleid. Dit overleg zal naar verwachting leiden tot betere en heldere afspraken over de inzet van politie bij controles in het kader van de Wet arbeid vreemdelingen (Wav) in de komende jaren. Met alle vreemdelingendiensten is inmiddels afgesproken dat dit najaar voor het jaar 2000 afspraken zullen worden gemaakt op basis van wederzijdse capaciteitsinschatting, benodigd voor een adequaat niveau van handhaving van de Wav. Daarnaast heeft er overleg plaatsgevonden met het Openbaar Ministerie waarbij is afgesproken dat in de processen-verbaal van de Arbeidsinspectie nog meer dan voorheen het financiële voordeel dat de werkgever van illegale arbeidskrachten heeft gehad, zal worden gespecificeerd. Hierdoor moet het mogelijk worden hogere straffen te eisen. Een groot deel van het personeelsaanbod in de seizoenarbeid bestaat uit arbeidskrachten waarvan de werving langs min of meer informele kanalen geschiedt (buren, familie, kennissen, scholieren). Van overheidswege bestaat onvoldoende zicht op de werving, om het signaal dat werknemers dit jaar niet gebeld zouden worden vanwege het grote aanbod van illegale en extreem goedkope arbeid, te bevestigen. Met de Land- en Tuinbouw Organisatie Nederland (LTO) wordt overlegd over een nadere verduidelijking van de wervingsinspanningen die van een werkgever verlangd worden om zijn vraag naar arbeidskrachten met zogenaamd prioriteitgenietend aanbod te vervullen. Daarbij zal de procedure voor het aanvragen van een tewerkstellingsvergunning op grond van de Wet arbeid vreemdelingen nog eens helder worden uiteengezet. De LTO onderschrijft dat illegale tewerkstelling bij seizoensarbeid moet worden tegengegaan. Voorts is het Centraal orgaan opvang asielzoekers (COA) steun aangeboden bij het opzetten van bemiddelingsunits binnen de asielzoekerscentra om zo te bevorderen dat (daarvoor in aanmerking komende) asielzoekers naar vacatures in de tuinbouw geleid kunnen worden. Ik acht het momenteel beschikbare instrumentarium om het legale aanbod te verruimen, mede gelet op het vrijlatingsregime in de uitvoering van de Algemene bijstandswet en op de in september 1998 geopende mogelijkheid dat asielzoekers ten behoeve van oogstwerkzaamheden worden ingezet, voldoende. 5 Zie het antwoord op de voorgaande vraag. Overigens wordt in het recent verschenen rapport «Evaluatie van de Wet arbeid vreemdelingen» geconcludeerd dat de Wet arbeid vreemdelingen een duidelijke en goed uit te voeren wet is. Wat de handhaving betreft biedt de wet voldoende mogelijkheden om overtredingen te constateren en aan te pakken. Op een aantal onderdelen zal in de Wet arbeid vreemdelingen verbetering worden aangebracht, met als doel de uitvoering, respectievelijk de handhaving van de wet te verbeteren. Een en ander heb ik aangegeven in mijn brief d.d. 23 juni jl. (AM/AAB/99/35992) aan uw Kamer.	 Sociale Zaken en Werkgelegenheid
 KVR1009.xml	 1994	 CDA	 De vragen betreffen mogelijkheden tot productie van biodiesel uit koolzaad geteeld op braakliggende grond.	 Hebt u kennisgenomen van het IMSA-rapport, in opdracht van de WLTO, aangaande de produktie van biodiesel? Zo ja, wat is uw reactie op de resultaten van dit onderzoek? Onderschrijft u de stelling in het rapport dat de produktie van biodiesel economisch haalbaar is op akkerbouwgrond waarvoor de EG een braakpremie geeft? Deelt u de mening van de onderzoekers, dat koolzaad-voor-biodiesel met name op het terrein van smogvorming, broeikaseffect en energieverbruik beter scoort dan braakligging? Bent u bereid e´e´n of meer experimenten ter zake te steunen? Bent u bereid om de inhoud van het rapport aan de orde te stellen binnen de Europese Unie? Zie Westweek, 18 november 1994. IMSA = Instituut voor Milieu- en Systeemanalyse WLTO = Westelijke Land-en Tuinbouw Organisatie	 Ja. De afgelopen jaren hebben diverse instituten rapporten uitgebracht over de milieu-, energie- en economische aspecten van biotransportbrandstoffen (o.a. NRLO, NOVEM, SER, CE en INNAS). Samengevat wijzen de resultaten van deze onderzoeken uit dat de bijdragen van biotransportbrandstoffen aan het milieu en de energievoorziening vooralsnog gering zijn. Bovendien blijken de kostprijzen van deze brandstoffen aanzienlijk hoger te liggen dan die van de fossiele alternatieven. In het IMSA-onderzoek wordt op economische en milieu-aspecten een specifieke vergelijking gemaakt tussen het braakleggen van grond enerzijds en het telen van koolzaad op braakgrond voor de produktie van biodiesel anderzijds. Deze vergelijking heeft daarmee slechts betrekking op e´e´n van de meerdere opties van alternatief (energie)gebruik. Volgens de studie scoort biodiesel t.a.v. sommige aspecten – bijv. de Co vastlegging – beter dan braak. Daarmee is echter nog niet gezegd dat biodiesel op alle relevante aspecten (milieu, energie, vervoerstechnisch, (landbouw)economisch) ook beter scoort dan andere mogelijke opties. De uitkomsten van deze studie vormen daarom geen aanleiding om de eerder gemaakte brede afweging terzake aan te passen (zie de reactie op het SER-advies, 21 december 1993). Nee. Een economische produktie is thans niet haalbaar, aangezien behalve de braakpremie ook een vrijwel volledige accijnsvrijstelling noodzakelijk is. Zie het antwoord onder vraag 1. Ja. Mede omdat niet valt uit te sluiten dat op termijn voor specifieke of lokale toepassingen biotransportbrandstoffen voordelen zou kunnen hebben, kunnen proefprojecten die ten doel hebben het inzicht in de technische en milieu-aspecten te vergroten, zinvol zijn. Wanneer een dergelijk proefproject zich aandient zal de overheid dit in het kader van het beschikbare stimuleringsinstrumentarium beoordelen. Ten aanzien van het verlenen van accijnsvrijstelling voor een dergelijk proefproject zal de overheid zich ruimhartig opstellen. Gezien de interesse voor dit onderwerp in Brussel, ben ik zeker bereid het rapport onder de aandacht van de EC te laten brengen.	 Landbouw, Natuurbeheer en Visserij
 KVR10090.xml	 1999	 SP	 Vragen over een toeslag voor ministers en staatssecretarissen ter compensatie van een fiscaal nadeel vanwege hun dienstauto. Zie ook eerdere vragen hierover in Aanhangsels Handelingen II 1998-1999, nr. 1312.	 Is aan bewindspersonen die een duurdere dienstauto hebben een grotere salarisverhoging toegekend? Kunt u een overzicht geven met welk bedrag de salarissen van welke bewindspersonen zijn verhoogd? Vindt u dat privé-gebruik van dienstauto’s om redenen van algemeen belang, voldoende reden is om het netto inkomen van bewindspersonen door middel van een toeslag terug te brengen naar de situatie van vóór de uitspraak van de Hoge Raad op 5 februari 1997 (BNB 1997/160)? Zo ja, wat vindt u dan van de overweging van de Hoge Raad dat «Privé gebruik ook onder deze omstandigheden privé gebruik blijft»? Wat vindt u van de overweging van de Hoge Raad dat het forfaitaire karakter van de bijtelling zich niet verenigd met het maken van uitzonderingen? Is de toeslag op het salaris niet het in de praktijk in stand houden van een uitzondering voor bewindspersonen? Is de uitspraak van Hay Consultants in Utrecht waar dat bedrijven slechts sporadisch vergoeden voor de fiscale bijtelling? Zo neen, hoe vaak komt dit dan voor? Vindt u het kabinetsbeleid om het woon-werk verkeer terug te dringen geloofwaardig als bewindspersonen zichzelf voor fiscale maatregelen hiervoor compenseren? Vindt u dat bewindspersonen wegens het feit dat zij zowel werkgever als werknemer zijn, terughoudend moeten zijn met de hoogte van hun salaris? Zo ja, hoe verenigt u dat met deze regeling? Zo neen, hoe is de salarisverhoging dan te rijmen met het door het kabinet uitgedragen beleid van loonmatiging? In eerdere antwoorden deelde u mee dat het elke werkgever vrij staat voor fiscale maatregelen te compenseren? Hoe kunt u het moreel verantwoorden dat bewindspersonen gecompenseerd worden voor hun eigen fiscale maatregelen? Elsevier, 17 juli 1999 Aanhangsel Handelingen, nr. 1312, vergaderjaar 1998–1999.	 In het Besluit van 26 januari 1999 (Stb. 127) is voor bewindspersonen een (bruto)vergoedingsregeling getroffen voor de verplichte bijtelling op grond van de autokostenfictie uit hoofde van het gebruik van een dienstauto. Na aftrek van de daarover verschuldigde belasting is de nettovergoeding gelijk aan de belasting, die de bewindspersoon betaalt over de bijtelling op grond van de autokostenfictie. Voor de ministers komt dit neer op een bedrag tussen f 1188 en f 1425 en voor de staatssecretarissen op een bedrag tussen f 1101 en f 1322 per maand. De catalogusprijs van de gebruikte auto is medebepalend voor de berekening van de vergoeding ingevolge artikel 2a van het Besluit. Voor ministers bedraagt de maximale catalogusprijs van de dienstauto f 118 800 en voor staatssecretarissen f 110 171. Naast de catalogusprijs is de vergoeding afhankelijk van het percentage van de autokostenfictie (20 dan wel 24%) en van het hoogste tarief in de inkomstenbelasting van – momenteel – 60%. Bewindspersonen dienen om redenen van veiligheid en bereikbaarheid, ook waar het gaat om vervoer dat niet direct samenhangt met de functie-uitoefening, zoveel mogelijk gebruik te maken van de dienstauto. Van oudsher is ervan uitgegaan dat bewindslieden met de dienstauto geen privékilometers maken in de zin van de autokostenfictie, ook niet indien van de dienstauto gebruik wordt gemaakt voor vervoer dat niet direct samenhangt met de uit hoofde van de functie-uitoefening gemaakte afspraken. Uit het arrest van de Hoge Raad van 5 februari 1997, BNB 1997/160 is duidelijk geworden dat deze interpretatie van de autokostenfictie fiscaal-juridisch niet de juiste is. Dit doet echter niets toe of af aan het gegeven dat bewindspersonen in de praktijk om de eerdergenoemde redenen geheel op de dienstauto zijn aangewezen. Gelet daarop is door het Besluit van 26 januari 1999 een wijziging aangebracht in het Besluit van 15 mei 1992 (Stb. 255), houdende vergoeding voor ministers en staatssecretarissen voor de kosten die aan de vervulling van het ambt zijn verbonden. Als gevolg van de vergoedingsregeling werkt de verplichte bijtelling op grond van de autokostenfictie neutraal uit in vergelijking met de situatie van voor het arrest van de Hoge Raad. De Hoge Raad heeft geoordeeld dat ten opzichte van de dienstauto van bewindslieden geen sprake is geweest van goedkeurend beleid, maar van interpretatief beleid. Dit interpretatief beleid hield in dat het gebruik van de dienstauto voor privé-doeleinden binnen Nederland in de geschetste omstandigheden werd beschouwd als zakelijk gebruik. De Hoge Raad merkte op dat deze interpretatie fiscaal-juridisch niet als juist kon worden aanvaard, omdat privé-gebruik van de auto ook in die omstandigheden privé-gebruik bleef. Deze kwalificatie is met de vergoedingsregeling geenszins ter zijde gesteld nu die regeling is getroffen in de arbeidsrechtelijke sfeer. Aangezien de vergoeding behoort tot het belastbaar inkomen van de bewindspersoon is materieel de inkomenssituatie hersteld zoals die gold vóór het arrest van de Hoge Raad. Door de gekozen vormgeving heeft de vergoedingsregeling geen enkele invloed op wachtgeld of pensioen van de bewindspersoon. Nadat de Hoge Raad had overwogen dat het privé-gebruik van de dienstauto ook in de geschetste omstandigheden privé-gebruik bleef, merkte hij op dat het aannemen van uitzonderingen op deze regel in strijd zou komen met de strekking van de (in de autokostenfictie vervatte) forfaitaire regeling. Doordat het fiscale beleid ten aanzien van het gebruik van de dienstauto door bewindslieden kort na het arrest werd ingetrokken, bestaat de door de Hoge Raad gesignaleerde uitzondering niet meer. De vergoeding aan bewindslieden vloeit voort uit de bovenvermelde noodzaak om met het oog op veiligheid en bereikbaarheid zoveel mogelijk gebruik te maken van de dienstauto. Dit heeft voor ieder der bewindslieden een verplichte bijtelling tot gevolg. Ik beschik niet over statistische gegevens over de vraag in welke mate bedrijven een vergoeding verstrekken voor de fiscale bijtelling op grond van de autokostenfictie. Door de getroffen vergoedingsregeling is er geen verschil tussen de inkomenspositie van bewindslieden voor en na het arrest van de Hoge Raad. Bovendien wijs ik erop dat de eerder vermelde noodzaak voor bewindspersonen om zoveel mogelijk van de dienstauto gebruik te maken tevens geldt voor de door hen te maken reizen in het kader van het woon-werkverkeer.
 KVR10091.xml	 1999	 SP	 	 Kent u het rapport «Gevangen in banenplannen»? Komen de bevindingen dat bijna een kwart van de melketiers langer dan 3 jaar en de helft van de WIW’ers van 23 jaar en ouder langer dan 4 jaar in de desbetreffende regeling zit overeen met uw waarneming? Deelt u de mening dat er sprake is van te weinig doorstroming uit gesubsidieerde banen naar reguliere banen? Indien ja, bent u bereid gemeenten, arbeidsbureaus en werkgevers tot betere samenwerking te stimuleren om die doorstroming te bevorderen? Zo neen, waarom niet? Deelt u de indruk dat gemeenten weinig werk maken van de doorstroming omdat zij daardoor gesubsidieerde arbeidskrachten verliezen? Zo ja, wat gaat u daar tegen ondernemen? Wat is uw reactie op de constatering in het rapport dat de WIW-CAO op het gebied van onregelmatigheidstoeslag en overwerk zeer beperkt wordt nageleefd? Bent u bereid nader te onderzoeken of de WIW-CAO op deze onderdelen landelijk wel naar behoren wordt nageleefd? Zo neen, waarom niet? Bijlage ondershands naar bewindspersoon toegezonden	 Ja. Deze bevindingen komen overeen met mijn waarneming. Ik deel die mening niet om de volgende redenen. De voorloper van de Wiw, de Banenpoolregeling, kende geen uitgesproken doelstelling met betrekking tot doorstroom. De banenpool was een voorziening op grond waarvan mensen die geen enkele kans maakten op de reguliere arbeidsmarkt, zinvol werk konden verrichten. Het waren dan ook eindfuncties. Het grootste deel van de personen met een Wiw-dienstbetrekking voor langdurig werklozen is afkomstig uit de voormalige Banenpoolregeling. Dit weerspiegelt zich in het gegeven dat over 1998 meer dan de helft van de personen met een Wiw-dienstbetrekking ingedeeld was in fase 4. Dit beeld is nog sterker bij de nieuwe instroom in 1998 in Wiw-dienstbetrekkingen. In 1998 waren gemiddeld 38 000 personen werkzaam op een Wiw-dienstbetrekking. Van deze groep was bijna 30% jonger dan 23 jaar, ruim 10% tussen de 23 en 27 jaar en bijna 60% ouder dan 27 jaar. In 1998 zijn ongeveer 17 000 werknemers uit de Wiw gestroomd. Krap de helft (49%) van deze groep is uitgestroomd naar werk en/of opleiding; minder dan de helft hiervan was jonger dan 23 jaar, een kwart was tussen de 23 en 27 jaar en een kwart was ouder dan 27 jaar. In de op 1 januari 1998 in werking getreden Wiw is de uitstroom doelstelling uit dienstbetrekkingen sterker geprononceerd, doordat – net zoals voorheen bij de jongeren in de JWG – een dienstbetrekking voor een langdurig werkloze bij nieuwe instroom eerst een tijdelijke is, namelijk voor 2 jaar. Ik meen op grond van de cijfers dat de in de Wiw geformuleerde expliciete doelstelling met betrekking tot doorstroom, in het eerste invoeringsjaar van de Wiw bemoedigend is geconcretiseerd. De regeling Extra werkgelegenheid voor langdurig werklozen (Ewlw), die tot 1 januari van dit jaar de grondslag vormde voor de zgn. «Melkertbanen», voorzag in het creëren van reguliere, structureel gesubsidieerde banen onder in het loongebouw, bedoeld voor langdurig werklozen. Doorstroming naar reguliere ongesubsidieerde banen vormde geen doelstelling van de regeling. Evenals onder de voormalige banenpool, was het primaire belang de creatie van zinvol en passend werk voor langdurig werklozen, met de regeling Ewlw echter nu met een regulier en structureel karakter. De vraag of er bij de gesubsidieerde banen op grond van de regeling Ewlw sprake was van «te weinig» doorstroming is voor de periode tot en met 1998 dan ook niet terzake. Met het Regeerakkoord is hierin verandering gekomen. Onder de noemer «In- en doorstroombanen» zijn afspraken gemaakt over de uitbreiding van de 40 000 Ewlw-banen tot 60 000 ID-banen onder gelijktijdige benadrukking van het belang van uit- en doorstroming. Het stimuleren van de doorstroom binnen de regeling ID-banen en uitstroom uit deze regeling naar ander regulier werk is een nieuwe en belangrijke doelstelling van dit werkgelegenheidsinstrument. Deze doelstelling is op de volgende wijze reeds vorm gegeven. Uitgangspunt is dat het verhogen van de kwalificaties van werknemers bepalend is voor de kansen op door- en uitstroom. Om die reden kent de sinds 1 januari van dit jaar van kracht zijnde regeling ID-banen ten opzichte van de oude Ewlw-regeling ruimere mogelijkheden voor het volgen van scholing. Daarnaast dienen met het oog op doorstroming van ID-werknemers binnen de organisatie de belangen van deze werknemers bij interne vacaturevervulling nadrukkelijk te worden meegenomen. In de toelichting op de regeling ID-banen wordt gemeenten gewezen op het belang om op dit punt nadere afspraken met werkgevers te maken. Aan diverse betrokken cao-partners, waaronder die in de sectoren zorg en welzijn, is gevraagd hieraan aandacht te schenken. Het door- en uitstroombeleid met betrekking tot de ID-banen zal verder vorm worden gegeven in de aanstaande algemene maatregel van bestuur voor de ID-banen, die naar verwachting per 1 januari 2000 in werking zal treden. Onderdelen van dit voorgenomen beleid zijn: de doorstroombanen, de uitstroompremie en de uitwerking van de gewijzigde motie-Kamp (TK, 1998–1999, 26 200 XV, nr. 45), die vraagt om regelmatige gesprekken met ID-werknemers over doorstromingsmogelijkheden. Naar verwachting zal als gevolg van deze nieuwe instrumenten de doorstroom binnen en uitstroom uit de ID-banen de komende jaren stijgen. Bij de nieuwe doelstelling met betrekking tot de bevordering van door- en uitstroom geldt overigens nadrukkelijk dat zowel een instroom- als een doorstroombaan onveranderd een eindfunctie moet kunnen zijn voor die mensen, voor wie dit werk passend is en voor wie mogelijkheden ontbreken om door te stromen naar een andere functie. Op grond van het bovenstaande en de cijfers over de uitstroom naar reguliere arbeid vanuit Wiw-dienstbetrekkingen zie ik geen aanleiding om de genoemde actoren hierover extra aan te spreken. Wat betreft de ID-banen kan uit het voorgaande worden opgemaakt dat het door- en uitstroombeleid thans vorm krijgt en met ingang van volgend jaar volledig in uitvoering zal worden genomen. Met het oog daarop zal ik de gemeenten – en via hen de werkgevers – op korte termijn informeren. Het beleid met betrekking tot de Wiw is er in zijn algemeenheid op gericht om uitstroom uit de Wiw naar opleiding of regulier werk te bevorderen. Voor de vier grote steden zijn gedurende 1998 en 1999 extra middelen beschikbaar om hun uitstroombeleid uit Wiw dienstbetrekkingen gestalte te geven. Gemeenten hebben er geen belang bij om personen zo lang mogelijk in een dienstbetrekking te houden. Vrijgekomen Wiw-dienstbetrekkingen kunnen immers weer worden bezet door andere langdurig werklozen, hetgeen bijdraagt aan de gemeentelijke doelstelling om uitstroom uit de bijstand te bevorderen. Voor een andere component van de Wiw, de werkervaringsplaatsen, heeft de subsidie een eenmalig karakter, zodat het aangaan van een vast dienstverband na de werkervaringsperiode sterk wordt bevorderd. Noch op grond van de regelgeving noch uit signalen kan ik opmaken dat gemeenten van de genoemde doelstelling geen werk maken als gevolg van een streven tot behoud van gesubsidieerde arbeidskrachten. Overigens staat personen in een gesubsidieerde baan met marktconforme capaciteiten en werkervaring niets in de weg om door middel van sollicitaties een betere baan te verwerven. Er zijn geen redenen om aan te nemen dat gemeenten niet zouden willen meewerken aan door- en uitstroom van ID-werknemers. Voorzover gemeenten ID-werknemers in dienst hebben en deze doorstromen naar een hoger gekwalificeerde functie, binnen of buiten de regeling, komen er instroombanen vrij die weer bezet kunnen worden door andere langdurig werklozen. De baan blijft dus behouden. Er is dus geen grond voor de veronderstelling dat een gemeente – zowel in haar rol als uitvoerder van de regeling ID-banen als in haar rol van werkgever – haar medewerking aan door- en uitstroming zou onthouden omdat zij arbeidskrachten zou verliezen. Integendeel, ook hier geldt dat door- en uitstroom gemeenten de mogelijkheid geeft tot nieuwe instroom vanuit de bijstand. De verantwoordelijkheid van cao-partijen op centraal niveau (ABVAKABO FNV, CFO en NVG) ten aanzien van de naleving van de Wiw-cao is onder meer geregeld in artikel 8 van de Wet op de collectieve arbeidsovereenkomsten. In dit artikel is aangegeven dat partijen gehouden zijn te bevorderen dat de leden de verplichtingen die voortvloeien uit de cao-bepalingen nakomen. In de praktijk komt dit erop neer dat de werkgevers- en werknemersorganisaties op de één of andere wijze voorlichting geven over de inhoud, werking en doel van de cao-bepalingen. Op individueel niveau – de relatie tussen de werkgever en de werknemer – zijn de verplichtingen die voortvloeien uit de cao rechtens afdwingbaar. Het ligt dus op de weg van de individuele werknemer of werkgever om in het geval deze zich in zijn belangen geschaad voelt als gevolg van een niet goede naleving van de cao, de kwestie voor te leggen aan de Kantonrechter. Over de naleving van de bepalingen in de Wiw-cao op het gebied van de onregelmatigheidstoeslag en overwerk kan het volgende worden opgemerkt. In de eerste cao Wiw is op uitdrukkelijk verzoek van de werknemersorganisaties opgenomen dat de toeslag voor het verrichten van werkzaamheden op onregelmatige tijdstippen in geld wordt vergoed. Deze vergoeding is van toepassing op Wiw-werknemers van 23 jaar en ouder op voorwaarde dat de arbeidsverhouding tenminste twee jaar heeft geduurd. De toeslag kan worden verstrekt tot de maximale beloningsgrens van de Wiw (120% WML). In het geval het loon als gevolg van de toeslag boven deze grens zou uitstijgen, wordt de toeslag in tijd-voor-tijd verstrekt. De bij de Wiw-cao betrokken partijen zijn van opvatting dat overwerk in beginsel dient te worden voorkomen. Deze opvatting is verwoord in artikel 7 lid 1 van cao Wiw. In het geval overwerk noodzakelijk is, wordt deze vergoed in tijd-voor-tijd. Naar de opvatting van de bij cao Wiw betrokken partijen worden de bepalingen met betrekking tot onregelmatigheidstoeslag en overwerk in het algemeen op een goede wijze nageleefd, althans er hebben deze partijen geen signalen bereikt die op het tegendeel zouden kunnen wijzen. Ook ik heb tot op heden geen signalen ontvangen als zouden de betreffende bepalingen in de cao Wiw niet worden nageleefd. Tegen deze achtergrond zie ik geen aanleiding tot het instellen van een nader onderzoek naar de landelijke naleving van de cao Wiw op deze onderdelen. Ik wil hierbij aantekenen dat het tot de verantwoordelijkheid van cao-partijen behoort om eventueel een onderzoek in te stellen naar de wijze waarop bepalingen in de cao Wiw worden nageleefd.	 Sociale Zaken en Werkgelegenheid
 KVR10092.xml	 1999	 PvdA	 Vragen over de levering van stroomaggregaten voor defensieapparatuur aan India door het Noord-Hollandse bedrijf Dynaf Energietechniek in relatie tot de vergunningenstop voor de export van strategische goederen aan India en Pakistan.	 Bent u op de hoogte van de levering door het Noord-Hollandse bedrijf Dynaf Energietechniek B.V. van stroomaggregaten voor defensieapparatuur aan India? Hoe verhoudt deze levering zich tot de vergunningenstop voor de export van strategische goederen aan India en Pakistan? Is het ministerie van Buitenlandse Zaken aanvankelijk niet akkoord gegaan met de uitvoer door Dynaf van deze stroomaggregaten aan India? Zo ja, waarom? Wat is uw oordeel over de nu bedachte U-bochtconstructie om via HSA toch deze strategische goederen uit te voeren? Is deze constructie «in goed overleg» tussen het ministerie van Economische Zaken (EZ) en de provincie Noord-Holland bedacht en uitgevoerd? Kunt u uiteenzetten wat uw beleid met betrekking tot leveranties van strategische goederen aan India en Pakistan zal zijn via constructies als nu door Dynaf en HSA zijn toegepast? Bent u van oordeel dat door deze U-bochtconstructie het geldende wapenembargo aan India en Pakistan is geschonden. Zo neen, waarom niet?	 Hoewel de regering bij haar oordeel blijft dat gegevens over individuele transacties in strategische goederen, die op vertrouwelijke basis door de aanvragers van uitvoervergunningen aan de exportcontrole autoriteiten zijn verstrekt, onder normale omstandigheden niet middels de beantwoording van schriftelijke Kamervragen openbaar gemaakt moeten worden, wil ik in dit geval een uitzondering maken. Ik kan bevestigen dat ik op de hoogte ben van de leverantie door het Alkmaarse bedrijf Dynaf Energietechniek B.v. (Dynaf) van een aantal stroomaggregaten voor het flycatcher short range air defence radarsysteem aan de producent van dat systeem, Hollandse Signaalapparaten B.V. (Signaal) uit Hengelo, en dat ik voorts heb vernomen dat Signaal deze aggregaten vervolgens aan India heeft geleverd. Voor die binnenlandse toelevering van de aggregaten door Dynaf was geen vergunning vereist en Signaal beschikte tot in april 1999 over een geldige vergunning voor de uitvoer naar India van delen van het Flycatchersysteem, waarmee de speciaal voor dat systeem ontworpen stroomaggregaten ook al eerder geleverd waren. Zoals reeds op 14 juli 1998 aan de Kamer geantwoord op vragen van het lid Van den Doel (Aanhangsel van de Handelingen, nr. 1522, vergaderjaar 1997–1998), heeft de regering, direct na de kernproeven in India en Pakistan in mei 1998, als blijk van afkeuring, onder meer besloten om de afgifte van vergunningen voor de uitvoer van militaire goederen naar die landen tot nader order op te schorten, maar verloren de op dat moment nog lopende vergunningen, waaronder de desbetreffende signaal-vergunning, hun geldigheid niet. Mede in het licht van het ontbreken van een VN- of EU-besluit ter zake geldt er immers géén wapenembargo, maar was en is er nog altijd sprake van een Nederlandse vergunningafgiftestop op India en Pakistan. De berichten dat aan Dynaf geen vergunning is toegekend voor de uitvoer van de aggregaten, zijn juist. Ruim vóór de afkondiging van de vergunningafgiftestop had Dynaf het verzoek gekregen voor rechtstreekse levering van aggregaten voor de door India bij signaal gekochte radarsystemen. In de rol van exporteur diende Dynaf daartoe zelf over uitvoervergunningen te beschikken. Het bedrijf was daar evenwel aanvankelijk niet van op de hoogte. Het werd echter met de vergunningplicht geconfronteerd toen na het afkondigen van de vergunningenstop diverse aggregaten door de douane werden tegengehouden. De nadien door het bedrijf alsnog ingediende vergunningaanvragen werden door het Ministerie van Buitenlandse zaken voorzien van een bezwaar. Deze vergunningen zijn ingevolge de vergunningafgiftestop niet verleend. Nadat eind 1998 geconstateerd kon worden dat de vergunningafgiftestop nog geruime tijd van toepassing zou blijven, besloot Dynaf de aggregaten aan HSA te leveren, zodat deze onder een nog lopende vergunning van HSA naar India uitgevoerd werden. Waar het uitvoervergunningen betreft, duidt de term U-bochtconstructie op ontduiking van de toetsing op eindbestemming. Om dat te voorkomen, is elke exporteur van strategische goederen verplicht om bij de aanvraag van een vergunning te vermelden of hem een andere eindbestemming bekend is dan de bestemming waarvoor de vergunning wordt aangevraagd. Is dat het geval, dan richt de toetsing van de aanvraag zich op die eindbestemming. Het terugvallen door Dynaf op de bestaande binnenlandse toeleveringsrelatie met Signaal is van een andere orde. Het bedrijf zag af van de beoogde uitvoer en had voor de levering aan HSA geen vergunning nodig. Signaal was al in het bezit van een vergunning voor de uitvoer van Flycatchersystemen naar India en onder die vergunning waren ook al eerder de bij deze systemen behorende aggregaten uitgevoerd. De meest recente verlenging van de looptijd van deze vergunning met een jaar vond plaats in april 1998. Het overleg tussen Economische zaken, de Economische Controledienst inbegrepen, en de betrokken bedrijven bestond uit het zoeken van bevestiging dat de Signaal-vergunning nog aan de eisen voldeed. De provincie Noord-Holland was uiteraard niet betrokken bij de toetsing. Op basis van de feiten is de conclusie dat alle betrokkenen zich aan de ter zake geldende regels hebben gehouden en dat, hoe men ook in politieke zin mag oordelen over het optreden van de bedrijven, geen sprake is geweest van een schending van de vergunningenstop. Gelet op het feit dat de looptijd van alle voorheen nog geldige vergunningen voor de uitvoer van militaire goederen naar India en Pakistan inmiddels is verstreken, kan de geschetste situatie zich tot het moment van intrekking van de maatregel niet meer voordoen.	 Economische Zaken
 KVR10093.xml	 1999	 GroenLinks	 De vragen gaan met name in op de ESF-subsidies voor projecten in de regio''s Rijnmond en Arnhem-Nijmegen, en de rol van Arbeidsvoorziening.	 Kent u het bericht dat de Arbeidsvoorziening al lang afwist van de fraude met ESF-subsidies? Wist Arbeidsvoorziening al jaren dat projecten in de regio’s Rijnmond en Arnhem–Nijmegen niet voldeden aan de normen voor EFS-subsidies? Zijn organisaties die deze projecten uitvoerden reeds in 1995, 1996 en 1997 gewezen op foutieve opgaven? Als Arbeidsvoorziening al jaren wist dat er niet correct gehandeld werd inzake ESF-subsidies, wat heeft men met deze kennis gedaan? Bent u destijds op de hoogte gebracht van mogelijke onregelmatigheden met betrekking tot ESF-subsidies? Wanneer bent u voor het eerst op de hoogte gebracht van deze problemen en wat heeft u met deze gegevens gedaan? Welke consequenties trekt de regering uit het feit dat Arbeidsvoorziening mogelijk al jaren op de hoogte was van onregelmatigheden met de ESF-subsidies? Wie waren, naast Arbeidsvoorziening, in de periode 1995–1997 nog meer op de hoogte van onregelmatigheden met betrekking tot de ESF-subsidies? Is hier sprake van grote nalatigheid, daar de kennis van onjuiste verantwoordingen van ESF-subsidies blijkbaar niet geleid heeft tot effectief ingrijpen, met als gevolg dat de verdere verstrekking van ESF-subsidies aan Nederland is opgeschort? Wie valt deze nalatigheid aan te rekenen? Welke gevolgen heeft dit voor de verantwoordelijken? Trouw, 29 juli 1999	 Ja. Ja. In de jaren 1995, 1996 en 1997 is zowel door de Europese Commissie, de Europese Rekenkamer en Arbeidsvoorziening onderzoek verricht naar de besteding van ESF-subsidies. Ook projecten uit de regio’s Rijnmond en Arnhem–Nijmegen zijn in deze jaren onderzocht. Uit deze onderzoeken zijn onregelmatigheden gebleken in de besteding van ESF-subsidies, ook bij projecten uit de eerdergenoemde regio’s. Arbeidsvoorziening heeft de verantwoordelijkheid om bij geconstateerde onregelmatigheden actie te ondernemen. Arbeidsvoorziening heeft mij meegedeeld, zoals ik reeds heb aangegeven in mijn notitie aan de Tweede Kamer over ESF van 25 juni 1999 (TK, 1998–1999, 26 642, nr. 1), dat altijd corrigerend is opgetreden indien de controlebevindingen daartoe aanleiding gaven. Indien Arbeidsvoorziening een correctie toepast wordt de betrokken uitvoerder hiervan gemotiveerd op de hoogte gesteld, zodat deze daarmee op de hoogte is van de onderzoeksbevindingen. Naar aanleiding van de onderzoeksresultaten is in 1995 door Arbeidsvoorziening de regelgeving aangescherpt, een accountantsprotocol opgesteld en is de inzet van de eigen controleafdeling vergroot. Omdat in 1996 bleek dat de maatregelen nog onvoldoende tot verbeteringen hadden geleid, heeft Arbeidsvoorziening, op verzoek van mijn ambtsvoorganger een Plan van Aanpak ESF opgesteld. In dit plan zijn onder meer verbeteringen opgenomen ten aanzien van controle, toezicht, rapportage en aansturing. Het Plan van aanpak ESF is, na afstemming met mijn departement en de Europese Commissie, in mei 1997 door mijn ambtsvoorganger goedgekeurd. In het kader van het reguliere toezicht vindt overleg plaats tussen Arbeidsvoorziening en mijn ambtenaren over het verloop van de besteding van de ESF-gelden. De onderzoeksbevindingen zijn voor mijn ambtsvoorganger aanleiding geweest om maatregelen te treffen met als doel om het systeem van beheer en controle van ESF-subsidiëring door Arbeidsvoorziening te verbeteren en hierdoor een correcte uitvoering te bereiken. In mijn notitie aan de Tweede Kamer van 25 juni 1999 (TK, 1998–1999, 26 642, nr. 1) ben ik uitvoerig ingegaan op de getroffen maatregelen vanaf 1995 tot heden. Hieronder zal ik volstaan met een korte weergave van enkele maatregelen. Vanaf 1995 zijn controles van de Europese Commissie en de Europese Rekenkamer bijgewoond door mijn ambtenaren. Hierdoor kon snel een beeld verkregen worden van de uitvoering door zowel Arbeidsvoorziening als de gecontroleerde projecten. Vanaf 1998 (over boekjaar 1996) voert mijn departement jaarlijks reviews uit op de controleactiviteiten van Arbeidsvoorziening. Er is door mijn departement aandacht besteed aan de implementatie, uitvoering en de voortgang van het Plan van Aanpak ESF. Bij mijn aantreden ben ik door mijn voorganger geattendeerd op de problematiek van de ESF-uitvoering door Arbeidsvoorziening en geïnformeerd over de genomen maatregelen. In bovengenoemde notitie aan de Kamer is een uitvoerig overzicht opgenomen van geconstateerde problemen en de daarop in de loop der jaren gevolgde maatregelen om tot verbetering te komen. In het Algemeen Overleg van 8 juni 1999 heb ik toegezegd de Tweede Kamer in september van dit jaar opnieuw schriftelijk te informeren over de stand van zaken van de onderzoeken naar de aard en oorzaak van de problemen en de getroffen en te nemen maatregelen. Bij de controle op de besteding van ESF-gelden zijn diverse partijen betrokken. Ik noem onder andere de Europese Commissie, de Europese Rekenkamer, Arbeidsvoorziening, het Ministerie van Financiën en mijn departement. Hiernaast heeft in 1998 de Algemene Rekenkamer het rapport «Bestrijding Werkloosheid met Europese gelden» aan de Tweede Kamer aangeboden. Tevens hebben mijn ambtsvoorganger en ik regelmatig de Tweede Kamer op de hoogte gesteld van de problemen met ESF en de ondernomen acties en verbeteringen. Dit is onder meer gebeurd in de Financiële verantwoording 1995 en 1996 van mijn departement, de Begroting 1996, 1997 en 1998 en in mijn notitie van 25 juni jl. (TK, 1998–1999, 26 642, nr. 1). De problematiek bij de uitvoering heeft zoals uit het vorige antwoord blijkt in de loop der jaren veel aandacht gehad en tot verbeteringen in de uitvoering aanleiding gegeven. De opschorting van verdere verstrekking van ESF-subsidie door de Europese Commissie houdt verband met onzekerheid bij de Europese Commissie over de effecten van het nieuwe controle- en beheerssysteem. Binnenkort zal ik gedetailleerde informatie verstrekken aan de Europese Commissie over de verbeteringen in het systeem van beheer en controle. Ik vertrouw erop dat deze informatie de Europese Commissie overtuigt van de adequate werking van dit systeem en dat de Europese Commissie vervolgens overgaat tot de blokkering van de betalingen.	 Sociale Zaken en Werkgelegenheid
 KVR10094.xml	 1999	 CDA	 Vragen naar aanleiding van het bericht "Korthals: genoeg politie" (Algemeen Dagblad van 19 juni 1999).	 Bent u op de hoogte van het bericht «Korthals: genoeg politie»? Vindt u dat Nederland langzamerhand genoeg agenten heeft? Zo ja, waarom? Bent u met het oog op de sterkteontwikkeling vanaf 1994 tot nu toe en het aantal vacatures bij de politie niet veel te voorbarig met uw standpunt dat Nederland genoeg agenten heeft? Zo neen, wilt u dat nader toelichten? Hoe kunt u, gelet op het nog steeds onvolledige cijferoverzicht over de politiesterkte, de uitbreiding van het aantal agenten per jaar, de vacatures en opleidingsplaatsen vanaf 1994 tot nu toe stellen dat «we nu zo ver zijn dat we het jaarlijks aantrekken van duizenden extra agenten achterwege kunnen laten»? Heeft uw standpunt over «genoeg politie in Nederland» verband met de nog in de Tweede Kamer te bespreken situatie bij de KLPD, waar volgens berichten 100 mensen moeten vertrekken en waar 170 vacatures niet meer ingevuld mogen worden (totaal bijna 10%)? Zo ja, hoe zijn uw standpunt en de berichten over de KLPD te rijmen met de ambitie van het kabinet om Nederland in 2002 veiliger te maken? Deelt de minister van Binnenlandse Zaken en Koninkrijksrelaties uw standpunt? Algemeen Dagblad, 17 juli 1999	 Ja. Het bericht is ontleend aan een interview dat met mij is gehouden, waarvan de tekst in dezelfde krant is opgenomen. Uw vraagstelling naar aanleiding van de tekst in de krant is voorstelbaar, maar doet geen recht aan de boodschap die ik wilde overbrengen. Ik heb geen pleidooi willen houden voor een groeistop in de politiesterkte. Absoluut niet. Wat ik wil aangeven is dat wij, politici, bijvoorbeeld in onze verkiezingsprogramma’s of in een volgend regeerakkoord af moeten stappen van inzetten op uitbreiding van de politiesterkte zonder meer. Het jaarlijks aantrekken van agenten of populair gezegd «het opentrekken van een blik blauw», is voor de toekomst een te simpel antwoord op de ontwikkelingen in de criminaliteit. Zeker nu de politie aan het eind van deze kabinetsperiode een forse inhaalslag heeft kunnen maken, wil ik toe naar de situatie waarin primair wordt bekeken welke resultaten we met z’n allen op veiligheidsgebied willen behalen en daarna beslissen wat daarvoor nodig zal zijn. Dat sluit dus, zoals ik in het interview ook reeds heb aangegeven, niet uit dat om een bepaald resultaat te behalen er extra agenten nodig zijn. Mijn uitspraken en de interpretatie daarvan houden geen verband met de situatie bij het KLPD. Voor nadere informatie over het KLPD verwijs ik u kortheidshalve naar mijn antwoord van 30 juli jl. op de vragen die u heeft gesteld over de situatie bij het KLPD (kenmerk DDS780069) en naar de nota naar aanleiding van het verslag bij het wetsvoorstel inzake de beheersoverdracht van het KLPD van de minister van Justitie aan de minister van Binnenlandse Zaken en Koninkrijksrelaties (Kamerstuk, 26 461, nr. 6). Ik verwijs naar het door mijn collega van Binnenlandse Zaken en Koninkrijksrelaties en mij gezamenlijk uitgebrachte Beleidsplan Nederlandse politie 1999–2002 (Kamerstuk, 26 345, nr. 1). Daarin is in het inleidende hoofdstuk opgenomen, dat in het kader van de doelstelling dat Nederland veiliger moet worden de vraag naar de relatie tussen middelen en veiligheid centraal staat. Aan verruiming van middelen is de voorwaarde verbonden dat de politie aanspreekbaar is op de te behalen prestaties.	 Justitie
 KVR10095.xml	 1999	 CDA	 Vragen naar aanleiding van het artikel "Amsterdam legt smartshops aan banden" (Algemeen Dagblad van 13 juli 1999) over de aanpak van de groei van het aantal smartshops.	 Heeft u kennisgenomen van het bericht «Amsterdam legt smartshops aan banden»? Waarom ontbreekt het nog steeds aan een landelijke aanpak om de groei van het aantal smartshops te beperken, dan wel om smartshops als zodanig aan te pakken? Betekent het feit dat men in Amsterdam vreest dat de criminaliteit vat zal krijgen op de smartshops, dat u actie gaat ondernemen om dit te voorkomen? Hoe beoordeelt u het feit dat smartshops vooral worden gevestigd in plaatsen waar veel toeristen komen, en derhalve vooral voor de buitenlandse markt opereren? Deelt u de mening dat het vrijelijk bestaan van smartshops het beeld van Nederland als Europees drugscentrum versterkt? Hoe komt het dat smartshops zich vooral in Nederland vestigen, en niet in België of in Frankrijk? Beschikken die landen over regelgeving die de vestiging van smartshops tegengaat, en zo ja, om wat voor regelgeving gaat het? Algemeen Dagblad, 13 juli 1999	 Ja. Op 19 januari 1998 zond de minister van Volksgezondheid, Welzijn en Sport een brief, nummer GVM/Vz/98170, aan de voorzitter van de Tweede Kamer. Met deze brief bood zij, mede namens mijn voorgangster en de toenmalige staatssecretaris van Binnenlandse Zaken, de nota «Smart shops en nieuwe trends in het gebruik van psychoactieve stoffen» aan. In de notitie wordt de opkomst en het gebruik van de verkoop van zogenaamde smart products en ecodrugs geschetst. De centrale conclusie van de werkgroep die de notitie opstelde is dat er in het algemeen geen sprake is van onaanvaardbare risico’s in termen van schade voor het individu en voor de samenleving. De conclusies werden door mij en genoemde medebewindslieden onderschreven. In smartshops worden doorgaans producten verkocht die niet illegaal zijn. Indien er echter producten worden aangetroffen die onder de Opiumwet vallen of die op grond van de Wet op de Geneesmiddelenvoorziening door smart shops niet mogen worden verkocht, wordt strafrechtelijk opgetreden. Een deel van de in smart shops verkrijgbare producten wordt ook via andere kanalen aangeboden. Energy drinks worden bijvoorbeeld niet alleen in smart shops, maar ook in supermarkten, benzinestations en cd-winkels te koop aangeboden. Bewustzijnsbeïnvloedende genotmiddelen zijn echter hoofdzakelijk te koop in smartshops, hoewel de meeste producten ook via het lnternet verkrijgbaar zijn. Op landelijk niveau zijn er geen mogelijkheden om de vestiging van winkels die legale producten verkopen, te beperken. In bovengenoemde nota wordt geconcludeerd «dat de criminele betrokkenheid bij de smartshop-branche thans nog niet zorgwekkend is». Indien er concrete aanwijzingen zijn dat die situatie wijzigt, is er een aanleiding om maatregelen te nemen. De ontwikkelingen op dit terrein zullen nauwlettend worden gevolgd. Er is mij geen onderzoek bekend waaruit zou blijken dat smartshops vooral gevestigd worden in plaatsen waar veel toeristen komen en derhalve vooral voor de buitenlandse markt opereren. Uit het feit dat smartshops zich bijvoorbeeld in de gemeente Amsterdam vestigen kan mijns inziens niet zonder meer de conclusie getrokken worden dat dit primair gebeurt met het oog op de toeristen die deze stad bezoeken. De constatering dat smartshops zich niet in andere landen vestigen is onjuist. Als voorbeeld noem ik een notitie van april 1997 van het ministerie van Binnenlandse Zaken van België, waarin de problematiek van smart drugs in dat land beschreven wordt en waarin de aanwezigheid van smartshops in meerdere Belgische steden wordt genoemd. Of andere landen beschikken over regelgeving die het vestigen van smartshops tegengaat is mij niet bekend. Overigens betekent het ontbreken of slechts in beperkte mate aanwezig zijn van smart shops in andere landen niet dat de in smart shops verkochte producten in het buitenland niet verkrijgbaar zijn. Veel smart products worden namelijk niet in Nederland geproduceerd, maar geïmporteerd uit de Verenigde Staten, het Verenigd Koninkrijk, Duitsland, China en Zuidamerikaanse landen. Hoewel exacte informatie hieromtrent ontbreekt, neem ik aan dat deze producten in het buitenland via Internet of reformwinkels, drogisten e.d. aan de man worden gebracht.	 Justitie
 KVR10096.xml	 1999	 CDA	 Vragen naar aanleiding van een onderzoek van TNO waaruit blijkt dat er ruim 30.000 ton munitie, waaronder duizenden fosforgranaten, op de bodem van de Oosterschelde ligt, vlak voor de haveningang van Zierikzee.	 Bent u op de hoogte van het onderzoek van TNO waaruit blijkt dat er ruim 30 000 ton munitie waaronder duizenden fosforgranaten, op de bodem van de Oosterschelde ligt, vlak voor de haveningang van Zierikzee? Kunnen deze fosforgranaten gevaar opleveren voor de volksgezondheid? Zo ja, welke maatregelen bent u voornemens te nemen om problemen te voorkomen? Zo neen, kunt u toelichten waarom niet? Welke invloed heeft de aanwezigheid van fosforgranaten op de visserij in de Oosterschelde? Zijn er in onze kustwateren nog andere dumpplaatsen van munitie? Zo ja, waar? Betreft dit ook fosforgranaten? PZC, 9 juli 1999	 Ja. In het rapport wordt overigens niet gesproken van duizenden fosforgranaten, maar van «een groot aantal» . De fosforgranaten zijn gestort op een diepte van 30 à 40 meter. Door de stofeigenschappen van fosfor, vaste vorm en een grotere soortelijke massa dan water, zal de fosforlading die eventueel losraakt uit verweerde granaathulzen, op de bodem terecht komen. Het is in beginsel mogelijk dat het door stromingen wordt verplaatst. Voordat het als gevolg daarvan zou kunnen aanspoelen op de kust moet een groot hoogteverschil worden overbrugd. Voorzover de fosfor al niet heeft gereageerd met zuurstof uit het water, zal bij blootstelling aan lucht zelfontbranding optreden. Mensen die in aanraking zouden komen met deze stof kunnen dan brandwonden oplopen. Tot op heden zijn meldingen van dergelijke incidenten ter plekke niet bekend. De kans dat mensen onbewust en ongewild aan een dergelijk risico worden blootgesteld wordt door TNO zeer gering geacht. Bovendien is in het betreffende gebied een duikverbod van kracht. In het rapport wordt verder aangegeven dat uit het onderzoek naar de schadelijke stoffen afkomstig van munitie kan worden geconcludeerd dat vooralsnog geen gevaar aanwezig is voor de volksgezondheid. Ik ben voornemens een separaat onderzoek op te dragen om vast te stellen of en in hoeverre er een secundair risico zou kunnen bestaan, bijvoorbeeld door het ophopen van schadelijke stoffen in bepaalde planten of dieren. Bij dit onderzoek zullen ook de ministeries van VROM, V&W en LNV worden betrokken. Als gevolg van de aanwezigheid van de munitie in de Oosterschelde nabij Zierikzee is er vanaf begin juni 1999 sprake van een anker-, meer-, en sleepverbod in een gebied dat wordt begrensd door de coördinaten: 51°38,23’N en 3°52,89’E (NW-hoekpunt) 51°37,93’N en 3°52,39’E (ZW-hoekpunt) 51°37,33’N en 3°53,33’E (NO-hoekpunt) 51°37,60’N en 3°53,79’E (ZO-hoekpunt). Het betreft een gebied van ongeveer een vierkante kilometer. Het gevolg van dit verbod is dat sleepnetvisserij niet meer mogelijk is in dit gebied. De vraag of en in hoeverre de aanwezigheid van de munitie gevolgen heeft voor vissen alsmede schelp- en schaaldieren zal worden betrokken in het in mijn antwoord op vraag 2 bedoelde onderzoek. Er zijn nog drie andere stortplaatsen bekend: – voor de kust bij Hoek van Holland; – voor de kust bij IJmuiden; – oost van Ameland. Deze locaties staan ook als zodanig vermeld op zeekaarten. Momenteel vindt archiefonderzoek plaats om meer informatie te verkrijgen over de aard en omvang van de gestorte munitie op deze locaties.	 Defensie
 KVR10097.xml	 1999	 CDA	 Vragen over de financiele problemen van de Ambulancezorg in Zeeland.	 Herinnert u zich mijn eerdere vragen van 22 juni jl. over de financiële problemen van de Ambulancezorg in Zeeland? Zijn de problemen nu zo nijpend geworden dat Gedeputeerde Staten van Zeeland zich genoodzaakt zien een brandbrief te zenden omdat «de ambulancezorg in Zeeland op de rand van de afgrond staat»? Deelt u de beoordeling van Gedeputeerde Staten van Zeeland? Heeft de ambulancedienst Schouwen-Duivenland inmiddels besloten de dienstverlening terug te brengen om een mogelijk faillissement te voorkomen? Zo ja, welke gevolgen heeft dit voor de aanrijtijden en dienstverlening? Welke acties zijn er ondernomen naar aanleiding van mijn eerdere vragen? Heeft er overleg plaatsgevonden met Gedeputeerde Staten? Zo ja, wat was het resultaat? Zo neen, waarom niet? Kunt u ervoor zorg dragen dat Zeeland op korte termijn voldoende budget voor ambulancevervoer ter beschikking krijgt? Aanhangsel Handelingen, nrs. 1748 en 1322, vergaderjaar 1998–1999. ANP 3 augustus jl. en Trouw, 3 augustus 1999 Idem	 Ja. Gedeputeerde Staten van Zeeland hebben mij onlangs per brief laten weten dat zij van mening zijn dat de ambulancezorg in Zeeland op de rand van de financiële afgrond staat. Inmiddels worden door VWS de meest betrokken partijen uitgenodigd voor een overleg om te bezien of er inderdaad sprake is van een reëel probleem dat op korte termijn moet worden opgelost. Onder meer zal aan de orde komen of voldoende randvoorwaarden zijn voor verantwoorde ambulancezorg in de provincie Zeeland. Afhankelijk van de uitkomsten van dit overleg zal ik mij nader beraden op de vraag of het toekennen van extra financiële middelen gerechtvaardigd is. Door de Raad van Bestuur van de Oosterschelde Ziekenhuizen is aan GS van Zeeland aangegeven dat de tekorten bij de ambulancedienst op dit moment ten laste komen van de exploitatie van het ziekenhuis. Er is niet gesproken over een mogelijk faillissement. Om de tekorten te dekken is door de Raad van Bestuur van de Oosterschelde Ziekenhuizen onder meer besloten om de paraatheid van de ambulances per 1 september 1999 te beperken. Aangezien ik het niet naleven van de wettelijke bepalingen inzake de organisatie en de kwaliteit van de ambulancezorg een ernstige zaak vind, zal ik de Inspectie voor de Gezondheidszorg vragen naar aanleiding hiervan nader onderzoek in te stellen. Ik ga er overigens van uit dat de betrokken ambulancedienst er alles aan zal doen om de beschikbaarheid van ambulances voor spoedvervoer te blijven waarborgen. Ik hecht eraan op te merken dat ambulancediensten die in liquiditeitsproblemen komen, zich in principe moeten wenden tot het COTG. Voorzover ik ben geïnformeerd heeft de ambulancedienst van de Oosterschelde Ziekenhuizen zich nog niet gewend tot het COTG om tot een oplossing te komen. Eerst vanaf het moment dat de beleidsregels voor het nieuwe budgetmodel zijn besproken in Kamer IV van het COTG is het zinvol met partijen te overleggen over de consequenties voor de toekomst. In juli 1999 is hierover in Kamer IV van het COTG formeel gesproken. Binnenkort kan dit overleg dan ook worden gehouden. Zoals ik in mijn antwoord op de vragen 2, 3 en 6 reeds heb aangegeven, wordt hiertoe reeds actie ondernomen. Ten aanzien van financiële knelpunten die zich op dit moment bij individuele ambulancediensten zouden voordoen, zoals kennelijk bij de ambulancedienst van de Oosterschelde Ziekenhuizen, is het de verantwoordelijkheid van de instelling zelf om zich te wenden tot de zorgverzekeraars en het COTG om gezamenlijk tot een oplossing te komen.	 Volksgezondheid, Welzijn en Sport
 KVR10098.xml	 1999	 SP	 Vragen naar aanleiding van het tv-programma ''Lopende zaken'' van 30 mei 1999 en een artikel in Medisch Contact van 28 mei 1999 over de stichting Cagin die bemiddelt op het gebied van tweedelijnsarbozorg. Mogelijk bemiddelt Cagin ook in gevallen van niet arbeidsgerelateerde aandoeningen, waardoor de stichting de wachtlijsten in de gezondheidszorg omzeilt.	 Hebt u kennisgenomen van de uitzending van «Lopende zaken» over de wachtlijstomzeilende initiatieven van de stichting Cagain? Zo ja, komt het hier geschetste beeld overeen met het beeld dat u had in de beantwoording van mijn eerdere vragen over deze stichting? Is het u opgevallen dat het in de voorbeelden niet altijd om arbeidsgerelateerde aandoeningen gaat? Zo ja, bent u dan nog steeds van mening dat het gaat om tweedelijnsarbozorg en niet om voorrangszorg? Herinnert u zich uw antwoord dat het de voorkeur verdient dat ziekenhuizen de volgorde op de lijst aanhouden voor het opvullen van de witte plekken? Hoe denkt u in dit verband over de zorgbemiddeling van de stichting Cagin die erop is gericht met hun cliënten «tussen te kruipen» in deze witte plekken? Wat is uw mening over de extra kosten van 600 gulden die een ziekenhuis in rekening bracht voor de bemiddeling tot snellere behandeling? Is hier geen sprake van voorrangszorg tegen betaling? Wat gaat u tegen dergelijke praktijken doen? Worden deze inkomsten en de extra inkomsten uit zorg geleverd buiten de normale werktijden door de 20 zorginstellingen die met de stichting Cagin samenwerken, volgens de regels verrekend met het reguliere ziekenhuisbudget? Zo ja, dan gaat dit toch direct ten koste van de reguliere zorg? Zo neen, wat gaat u hieraan doen? Erkent u het risico dat ziekenhuizen vanwege extra inkomsten meer en meer hun witte gaten zullen opvullen met zorgbemiddeling voor Cagin in plaats van met mensen die bovenaan de wachtlijst staan? Wat is uw reactie op de stelling van professor Schrijvers dat met de extra zorg buiten werktijd een soort schnabbelcultuur ontstaat en dat ziekenhuisdirecties die dit toe staan zouden moeten aftreden? Bent u het eens met de reactie van de directeur van het ziekenhuis De Weezenlanden dat de stichting Cagin zorg onttrekt aan de reguliere zorg en dat hier dus wel degelijk sprake kan zijn van voorrangszorg? Wanneer kan de Kamer de naar aanleiding van kamervragen door uw toegezegde notitie verwachten over de grenzen van arbozorg en de reguliere zorg? Is de verwachting dat deze notitie in de ministerraad geagendeerd wordt, ook nu het kabinet demissionair is? Herinnert u zich uw brief in antwoord op kamervragen waarin u toezegt op basis van de toegezegde notitie met de Kamer de randvoorwaarden te willen bespreken waarbinnen initiatieven als van Cagin in Leeuwarden moeten blijven om met recht te kunnen spreken van tweedelijns arbozorg? Zo ja, bent u van bereid ervoor te zorgen dat deze initiatieven stil gelegd worden totdat de Kamer zich hierover heeft uitgesproken? Is het waar dat u in de bedoelde notitie de stelling inneemt dat zorginstellingen de ruimte dienen te krijgen om te profiteren van de belangen die de werkgever heeft om arbeidsgerelateerde zorg te kopen? Met andere woorden: gaat u extra inkomsten via werkgevers toestaan? Zo ja, capituleert u hiermee dan niet voor de druk van de werkgevers en zet u hiermee de deur open voor voorrangszorg? Lopende Zaken, 30 mei 1999 Aanhangsel Handelingen, nrs. 922, 1085 en 1159, Vergaderjaar 1998–1999. Aanhangsel Handelingen, nr. 1073, Vergaderjaar 1998–1999. Medisch Contact, 28 mei 1999	 Ja, ik heb kennis genomen van de bedoelde uitzending van «Lopende zaken». Het in deze uitzending geschetste beeld komt niet overeen met de informatie die ik vorig jaar van de voorzitter van de stichting Centra voor Arbeid en Gezondheid in Nederland (Cagin) over de werkzaamheden van de stichting heb verkregen. Wij willen overigens onze beeldvorming niet uitsluitend door een enkele tv-uitzending c.q. voorbeeld laten bepalen. Wij hebben de indruk dat gevallen waarin zorginstellingen werknemers laten «voorkruipen» uitzonderingen zijn. Duidelijk moet echter ook zijn dat iedere uitzondering er een te veel is. Ja, in de uitzending is een man in beeld gebracht die via zijn werkgever en Cagin snel geholpen werd aan een sportblessure. Daarbij werd de suggestie gewekt dat het enkel om een snellere behandeling ging dan het geval zou zijn zonder de bemiddeling van Cagin. Dat het om een sportblessure ging achten wij overigens niet zozeer relevant. Het belang van werkgevers bij een snelle en adequate behandeling van werknemers is niet beperkt tot aandoeningen die (mede) veroorzaakt worden door de arbeid. Het gaat ook – en meer nog – om aandoeningen die gevolgen hebben voor het vermogen van de werknemer om arbeid te verrichten. Ik herinner mijn antwoord dat het de voorkeur verdient dat ziekenhuizen de volgorde op de lijst aanhouden voor het opvullen van witte plekken. Ik hecht eraan dat ziekenhuizen en de daarin werkzame medisch specialisten zich opstellen als maatschappelijke ondernemers. Dat betekent dat zij een maatschappelijke verantwoordelijkheid hebben om patiënten alleen op medische gronden voorrang in de zorg te geven. Het is volstrekt onaanvaardbaar dat er voor groepen patiënten lange wachttijden zouden bestaan terwijl anderen in hetzelfde ziekenhuis snellere behandeling kunnen kopen door extra betaling. Ik heb de bij de activiteiten van Cagin de betrokken ziekenhuizen hierop inmiddels aangesproken. Ja, de inzet van financiële middelen van de zijde van de werkgevers in de reguliere zorg zal moeten plaatsvinden binnen het daarvoor geëigend wettelijk kader voor de zorg. Aanbieders van zorg zijn gebonden aan de (maximum)tarieven van de Wet tarieven gezondheidszorg. Op de reikwijdte van de WTG in relatie tot het begrip prestatie in de gezondheidszorg is uitvoerig ingegaan in antwoord op vragen van het lid Van Blerck-Woerdman en de brief die daarover is gezonden aan het Centraal orgaan tarieven gezondheidszorg. De antwoorden op de vragen en de bedoelde brief dateren beide van 4 maart 1999 (Tweede Kamer, vergaderjaar 1998–1999, Aanhangsel p.1885–1886). De brief aan het COTG is ook bij genoemd antwoord aan de Kamer als bijlage bijgevoegd. In die brief wordt tevens ingegaan op de bemoeienis van de overheid in de onderscheiden compartimenten van de ziektekostenverzekeringen en op de mogelijkheden de WTG niet op bepaalde prestaties van toepassing te verklaren. Duidelijke afspraken tussen arbodiensten, zorgverzekeraars en de ziekenhuissector moeten het mogelijk maken om gevallen van voorrangszorg zoals in de uitzending van Lopende Zaken zijn gepresenteerd, aan banden te leggen. Ziekenhuisbesturen moeten daarop ook aangesproken kunnen worden. Ik verwijs u naar de toegezegde notitie over de grenzen van arbozorg en reguliere zorg waarop u in vraag 9 doelt. De notitie zal op korte termijn worden doorgeleid aan de beide Kamers der Staten-Generaal. Ik heb inmiddels de ziekenhuizen en daarin werkzame medisch specialisten dringend verzocht om geen medewerking meer te geven aan eventuele bemiddelingsactiviteiten gericht op een snellere behandeling van patiënten tegen een vergoeding door Cagin of vergelijkbare instellingen. Cagin heb ik daarvan op de hoogte gesteld. Inmiddels heeft de Stichting Cagin mij bij brief van 5 juli laten weten dat zij met spijt hebben moeten constateren dat naar aanleiding van het programma «Lopende zaken» (VPRO) een onjuist beeld over hun zorgbemiddelingsactiviteiten is ontstaan. Volgens Cagin heeft de VPRO uitspraken over de activiteiten van Cagin uit zijn verband gerukt en daarmede een eigen nieuwswaarde gegeven aan wat als «voorrangszorg» kan worden gezien. De activiteiten van Cagin – zo heeft de Stichting laten weten – zijn voornamelijk gericht op tweedelijns specialistische arbozorg, waarbij het verzamelen van kennis en expertise ten behoeve van arbeidsrelevante klachten voorop staat en er op generlei wijze sprake van voorrangszorg is; bij zorgbemiddelingsactiviteiten, die overigens als bijkomend product door Cagin worden geleverd, gaan zij niet anders te werk dan zorgverzekeraars. Met name gaan zij bij zorgbemiddeling na in welke instelling voor een bepaalde ingreep de kortste wachttijd is, waarbij in enkele gevallen zich de mogelijkheid voordoet om opengevallen plaatsen in een regulier programma op te doen vullen. In deze situaties worden volgens Cagin geen extra kosten door de zorginstelling in rekening gebracht, omdat deze ingrepen binnen het reguliere budget van die instelling plaatsvinden. Volgens Cagin kan verwarring zijn ontstaan door de uitspraken over toe te rekenen extra kosten, welke tijdens de opnamen van het programma zijn gemaakt in het kader van arbeidsrelevante spreekuren en arbeidsgeneeskundige expertises. Deze zijn ten onrechte in verband gebracht met zorgbemiddeling en voorrang. Een bevestiging hiervan met dezelfde strekking heb ik ook van de aangeschreven ziekenhuizen ontvangen. Voor het antwoord op deze vraag verwijs ik u naar de desbetreffende notitie.	 Volksgezondheid, Welzijn en Sport
 KVR10099.xml	 1999	 GroenLinks	 Vragen over mogelijke vertraging van de realisatie van de Duitse aansluiting op de Betuwelijn, naar aanleiding van een artikel in het Financieele Dagblad van 11 augustus 1999 over dit onderwerp. (Zie voor verdere vragen terzake: de vragen van Kamerlid Leers, Aanhangels Handelingen nr. 1931, Vergaderjaar 1998-1999).	 Hebt u kennisgenomen van het artikel «Aansluiting Betuwelijn in onderzoek»? Stelt de Duitse regering een nieuw onderzoek in naar een andere aansluiting op het Nederlands deel van de Betuwelijn? Hoe verhoudt dit nieuwe onderzoek zich tot de afspraken over de planning die in het verdrag van Warnemünde met Duitsland zijn gemaakt? Is er door deze nieuwe ontwikkeling sprake van vertraging van de realisatie van het Duitse deel van de Betuwelijn? Bent u van mening dat realisatie van het Duitse deel een absolute voorwaarde is voor de aanleg van Nederlandse traject? Zo neen, waarom niet? Bent u bereid de aanleg van de Betuwelijn op te schorten tot het moment dat duidelijk is of en hoe de afspraken over het Duitse deel nagekomen worden? Financieele Dagblad, 11 augustus 1999	 Ja. Het bericht betreft een studie in opdracht van de Euregio Rhein–Waal naar de milieueffecten en de kosten van een omleiding rond Emmerich. Er is dus geen sprake van een onderzoek van de Duitse regering. De Euregio Rhein-Waal wordt gevormd door meer dan vijftig Duitse en Nederlandse gemeenten en instanties, waaronder Duisburg, Emmerich, Kleve, Kreis Wesel, Arnhem, Duiven, Elst, Nijmegen, Rijnwaarden, Valburg en Westervoort. Ik verwacht geen wijzigingen in de afspraken omtrent de planning, zoals die in de Overeenkomst van Warnemünde zijn neergelegd. Neen. De vergroting van de capaciteit op Duits grondgebied is inderdaad een belangrijke voorwaarde voor het succes van de Betuweroute. Er bestaat geen onduidelijkheid over de vraag of en hoe de afspraken over het Duitse traject worden nagekomen. Voor opschorten van de aanleg van de Betuweroute is dan ook geen enkele aanleiding.	 Verkeer en Waterstaat (VW)
 KVR1010.xml	 1995	 VVD	 De vragen betreffen de foutieve inschatting van maatregelen op het gebied van studiefinanciering.	 Herinnert u zich uw uitspraak gedaan tijdens het begrotingsonderzoek Onderwijs, Cultuur en Wetenschappen 1995 over de ramingen betreffende de OV-jaarkaart , luidende: «Wij zijn intern begonnen, maar zijn vrij snel naar Intomart gestapt om te vragen hoe dat zou moeten. Intern en door Intomart zijn fouten gemaakt bij de inschatting van de effecten van de maatregelen op het gebied van de studiefinanciering»? Herinnert u zich de volgende passages uit uw brief van 20 juni 1994 aan de Kamer : «In de tweede plaats heb ik het bureau Intomart, via de Informatie Beheer Groep, verzocht een nieuw onderzoek te verrichten naar de keuze voor studerenden tussen een week- en een weekendkaart, indien het omslagpunt tussen deze kaarten zou komen te liggen op 19.00 uur. Hiertoe is door Intomart een nieuwe steekproef getrokken met het oog op het verkrijgen van een optimaal betrouwbaar resultaat. (...) De voorlopige conclusie van dit onderzoek, welke niet zal afwijken van de conclusie in het eindrapport dat mij uiterlijk op 24 juni a.s. ter hand zal worden gesteld, kan als volgt worden weergegeven: Op dit moment kiest 78% van de gerechtigden voor een weekkaart die geldig is tot vrijdagavond 19.00 uur»? Kent u de inhoud van een brief van Intomart aan de vaste commissie voor Onderwijs, Cultuur en Wetenschappen van 21 december in reactie op uw in vraag 2 aangehaalde uitspraken, waarin onder andere de volgende passages voorkomen: «Intomart heeft in opdracht van de Informatie Beheer Groep te Groningen een tweetal onderzoeken uitgevoerd naar de voorkeur van studenten voor de weekkaart of de weekendkaart. (...) Het tweede onderzoek dateert van juni 1994. Daaruit bleek, dat een weekendkaart, die op vrijdag 19.00 uur begint, door 15% van de ondervraagden werd geprefereerd. Aangezien het werkelijke percentage studenten, dat de weekendkaart (die op vrijdag om 19.00 uur aanvangt) heeft gekozen 14% bedraagt, kunnen wij niet anders stellen, dan dat onze prognose van juni 1994 trefzeker het werkelijke percentage voorspelt»? Berusten de in vraag 3 geciteerde passages op waarheid? Zo ja, waren deze gegevens u op 20 juni 1994 bekend? Zo ja, waarom hebt u deze door Intomart verstrekte cijfers destijds niet aan de Kamer gemeld, temeer daar het verschil tussen 78% weekkaarthouders en 15% weekendkaarthouders maar liefst 35 miljoen gulden bedraagt? Bent u, gesteld dat de gegevens van Intomart op waarheid berusten, nog steeds van mening dat Intomart fouten gemaakt heeft bij de inschatting van de effecten van de maatregelen op het gebied van de studiefinanciering? Wilt u dit toelichten? Kamerstuk 23 900 VIII, nr. 26 Kamerstuk 23 614, nr. 11 Brief is ondershands aan de minister doorgezonden	 Ja. Ja. Ja. Op 17 juni 1994 had Intomart aan de Informatie Beheer Groep (IBG) een voorlopig resultaat aangeboden van het onderzoek naar de keuze tussen een week- en weekendkaart indien het omslagpunt tussen deze kaarten zou komen te liggen op vrijdagavond 19.00 uur. De IBG berichtte mij hierover bij brief van dezelfde datum. Deze voeg ik hierbij. Daarin staat: «Op dit moment kiest 78% voor een weekkaart die geldig is tot vrijdagavond 19.00 uur.» Dit resultaat heb ik u op 20 juni 1994 in mijn brief aan de voorzitter van de Tweede Kamer der Staten-Generaal meegedeeld. Het definitieve rapport van Intomart dat mij vervolgens op 23 juni 1994 ter beschikking werd gesteld, week op dit punt niet af, zoals ik ook in mijn brief van 20 juni als verwachting had aangegeven. In dit – bijgevoegde – definitieve rapport beperkt Intomart zich in het beschrijvende deel van het onderzoek tot de vermelding dat 78% kiest voor de weekkaart. Uit het cirkeldiagram op pagina 9 is af te leiden dat 15% voor een weekendkaart kiest en dat 7% geen keuze heeft gemaakt. Uit eerder onderzoek van Intomart naar het keuzebedrag van studerenden (van november en december 1993) was mij gebleken dat, indien de vraagstelling wordt verfijnd, dit keuzeresultaat (78% kiest voor de weekkaart) lager zou kunnen uitvallen. Dit eerste Intomart-onderzoek bestond uit twee enqueˆteronden. In de eerste ronde die werd gehouden in november 1993 werd naar de kaartvoorkeur gevraagd van studerenden indien het omslagpunt van de weekkaart op 16.00 uur op vrijdag kwam te liggen. Uit deze eerste ronde bleek dat 72% voor een weekkaart zou kiezen, 22% gaf de voorkeur aan de weekendkaart en 6% maakte geen keuze. Vervolgens is als onderdeel van dit eerste onderzoek kort daarop in december 1993 een tweede ronde gehouden waarin hetzelfde werd gevraagd met dit verschil dat er nu extra informatie aan de studerende werd verstrekt. Na het verstrekken van informatie bleek dat de omvang van de groep die voor een weekkaart had gekozen was gedaald van 72% naar 69%. De omvang van de groep met een voorkeur voor een weekendkaart bleek na het verstrekken van informatie te zijn toegenomen van 22% naar 27%. De overige 4% kon nog steeds geen keuze maken. In mijn brief van 20 juni 1994 heb ik daarom, waar absolute gegevens ontbraken, de hypothetische kant benadrukt: indien 78% van de studenten voor de weekkaart zou kiezen, dan zouden de in mijn brief vermelde budgettaire effecten optreden. Voor de volledigheid: ik heb geen stukken van Intomart kunnen aantreffen waarin het percentage van 85% weekkaartkiezers aan mij wordt gerapporteerd, zoals door Intomart in haar brief van 21 december 1994 aan de Tweede Kamer wordt gesuggereerd. Intomart had in mijn ogen er beter aan gedaan de tekst van de definitieve rapportage zo te redigeren dat daarbij terstond duidelijk zou zijn geworden hoeveel het percentage «weet niet» en «weekendkaart» zou zijn geworden. Achteraf verwijt ik mijzelf niet voldoende grondig het rapport van 23 juni bezien te hebben. In dat geval had ik de onvolledige redactie van Intomart kunnen bijstellen en dit in een aanvullende brief aan de Tweede Kamer laten weten. Met de term «fouten» heb ik niet bedoeld te zeggen dat er iets mis zou zijn met de onderzoeken van Intomart. Ik heb slechts willen aangeven dat de inschatting over het aantal weekkaarten van Intomart achteraf gezien niet overeen bleek te komen met de nu bekende realisatiegegevens, zoals dat ook het geval bleek te zijn met de eigen inschattingen van het departement waarop aanvankelijk was afgegaan. Om achteraf de «niet-weters» toe te voegen aan de weekkaarten, zoals Intomart in haar brief van 21 december 1994 suggereert, acht ik niet zorgvuldig, zeker gezien hetgeen ik onder de beantwoording van vraag 4 heb vermeld met betrekking tot het in november en december 1993 verrichte onderzoek. Ter inzage gelegd bij de afdeling Parlementaire Documentatie Zie Tweede Kamer, vergaderjaar 1993–1994, 23 614, nr. 11	 Onderwijs, Cultuur en Wetenschappen
 KVR10100.xml	 1999	 CDA	 Vragen naar aanleiding van twee artikelen over hypotheekrente-aftrek in de Financiele Telegraaf van 5 en 12 juli 1999. Deze vragen dienen ter aanvulling op eerdere vragen van het lid Marijnissen, ingezonden 13 juli 1999.	 Kent u een tweetal artikelen over hypotheekrente-aftrek? Wat is uw oordeel over de gesuggereerde constructie, waarbij van een eenmaal afgesloten hypotheek niets wordt afgelost en de verschuldigde rente gedurende de looptijd wordt bijgeschreven op de hoofdsom, zodat enerzijds het aftrekbare bedrag toeneemt en anderzijds uit de aldus ontstane besteedbare ruimte beleggingen kunnen worden gefinancierd? Past een dergelijke constructie in het streven naar het bevorderen van het eigen woningbezit? Zal het op enige schaal toepassen van dergelijke constructies een navenant opdrukkende werking hebben op het huurwaardeforfait? Wil de staatssecretaris bevorderen dat diegenen die hun hypotheekschuld keurig volgens schema aflossen, hun spaarzaamheid fiscaal niet gestraft zien door een stijgend huurwaardeforfait? Financiële Telegraaf, 5 en, 12 juli 1999	 Ja. Zoals ik ook al heb geantwoord op vragen van de heer Marijnissen van 13 juli 1999, zijn de fiscale gevolgen van de zogenoemde bijleenhypotheek betrokken bij de voorbereiding en uitwerking van het wetsvoorstel inzake de Wet inkomstenbelasting 2001. Aangezien dit wetsvoorstel nog niet bij de Tweede Kamer is ingediend, kan ik daar thans niet op vooruitlopen. Zoals ik heb geantwoord op vragen van de heer Marijnissen van 13 juli 1999, is het volkhuisvestingsbeleid gericht op het stimuleren van keuzevrijheid voor huishoudens wat betreft hun woonwensen. Hierin past dat het aan huishoudens is om te kiezen welke hypotheekvorm het beste is afgestemd op hun individuele behoeften. De vaststelling van het huurwaardeforfait vindt plaats volgens een in de wet vastgelegde systematiek en staat los van de aftrekbaarheid van hypotheekrente ter zake van de eigen woning.	 Financien
 KVR10101.xml	 1999	 CDA	 Aanvullende vragen over mogelijke vertraging van de realisatie van de Duitse aansluiting op de Betuwelijn, naar aanleiding van berichten over een nieuw onderzoek naar de aanleg van de goederenspoorlijn Emmerich-Oberhausen. (Vragen ter aanvulling van de vragen van Kamerlid Van der Steenhoven, Aanhangels Handelingen nr. 1929, Vergaderjaar 1998-1999).	 Is het bericht juist dat er een nieuw onderzoek komt naar de aanleg van een goederenspoorlijn langs de snelweg A3 tussen Emmerich en Oberhausen, die de verbinding zal gaan vormen met de Betuwelijn? Hebt u over deze plannen contact gehad met uw Duitse collega? Wat zijn de beweegredenen van de Duitse Regering om alsnog een nieuw onderzoek te gaan instellen naar deze goederenlijn? En waar kan een evt. nieuw onderzoek toe leiden? Welke zekerheid is er dat de Duitse aansluiting op de Betuwelijn conform de in 1992 gemaakte afspraken tijdig wordt gerealiseerd? En welke gevolgen kan een evt. wijziging in de Duitse aansluiting hebben voor de exploitatie van de Betuwelijn? Is een wijziging in de Duitse aansluiting op de Betuwelijn ook nog van invloed op de plannen rond de aanleg van de zgn. Noordtak? O.a. Brabants Dagblad en Spits, 11 augustus 1999	 Het betreft een studie die wordt uitgevoerd in opdracht van de Euregio Rhein–Waal. De Euregio Rhein–Waal wordt gevormd door meer dan vijftig Duitse en Nederlandse gemeenten en instanties, waaronder Duisburg, Emmerich, Kleve, Kreis Wesel, Arnhem, Duiven, Elst, Nijmegen, Rijnwaarden, Valburg en Westervoort. De aanleiding voor deze studie wordt gevormd door bezwaren van omwonenden tegen de verwachte toename van treinverkeer door Emmerich. Het onderzoek is kort geleden gestart en zal gegevens moeten opleveren over de milieu-effecten en de kosten van een omleiding rond Emmerich. Het gaat hier dus niet om een studie die wordt uitgevoerd in opdracht van de Duitse regering. Ik heb daarom geen contact met mijn Duitse collega gehad. Waar dit onderzoek, behalve inzicht in milieu-effecten en kosten, toe kan leiden, is op dit moment niet in te schatten. Minister Müntefering heeft kort na zijn aantreden de afspraken van de Overeenkomst van Warnemünde (uit 1992) bevestigd. Zoals ik reeds eerder heb gemeld, is men aan Duitse zijde van de grens inmiddels begonnen met de eerste werkzaamheden in het knooppunt Oberhausen. Van een eventuele wijziging in de tracévoering in Duitsland verwacht ik geen negatieve effecten voor de aansluiting van de Betuweroute. Een omleiding om Emmerich zal geen gevolgen hebben voor de plannen voor de aanleg van de Noordoostelijke verbinding.	 Verkeer en Waterstaat (VW)
 KVR10102.xml	 1999	 SP	 Vragen over de fiscale aspecten van bijleenhypotheken. (zie ook eerdere vragen van Kamerleden Marijnissen, Hillen en Reitsma over hypotheekrente-aftrek; Aanhangsel Handelingen nr. 1837, vergaderjaar 1998-1999).	 Kent u het artikel «Hypotheekaftrek (II)»? Stelt de huidige fiscale wetgeving beperkingen aan de in het artikel beschreven hypotheekconstructie, die niet alleen aflossingsvrij is maar waarbij ook nog de verschuldigde bedragen voor rentebetaling worden toegevoegd aan de hoofdsom? Verandert er iets aan de behandeling van aflossingsvrije en bijleenhypotheken bij de uitvoering van het Belastingplan voor de 21e Eeuw? Welk marktaandeel hadden de aflossingsvrije en bijleenhypotheken in het belastingjaar 1998? Is dit aandeel groeiende? Zo ja, wat vindt u van deze ontwikkeling? Wat is de fiscale opbrengst indien de hypotheekaftrek beperkt zou worden tot constructies waarbij normaal wordt afgelost, dus de extra aftrekposten ten gevolge van aflossingsvrije en bijleenhypotheken worden geschrapt? Welk volkshuisvestingbelang dienen de aflossingsvrije en bijleenhypotheken? Ziet u enig ander maatschappelijk nut in het stimuleren van dergelijke constructies? Wordt de stabiliteit van de woningmarkt niet bedreigd door de snelle groei van hypotheekschulden, zonder dat de waarde van de gebouwen waarop de hypotheken verstrekt worden evenredig mee groeit? Bent u met ons van mening dat de bijleenhypotheek getypeerd kan worden als een constructie om de wettelijke beperkingen aan de fiscale aftrek van consumptief krediet te omzeilen? Zo ja, hoe denkt u dit gat in de wet te dichten? Telegraaf, 12 juli 1999	 Ja. Betaalde hypotheekrente die betrekking heeft op de verwerving, het onderhoud of de verbetering van een eigen woning is in beginsel onbeperkt aftrekbaar. De wijze waarop een belastingplichtige een dergelijke rentebetaling bekostigt speelt daarbij in beginsel geen rol. Hetzelfde geldt in beginsel voor het tijdstip, het tempo en de manier waarop de lening wordt afgelost. Met vreemd vermogen gefinancierde rente – bijvoorbeeld aan de hoofdsom toegevoegde rente – wordt tot heden ook in aftrek toegelaten, ook al heeft een belastingplichtige de financiële ruimte om deze rente uit eigen middelen te betalen of krijgt hij hierdoor de gelegenheid om een consumptieve uitgave die anders met vreemd vermogen gefinancierd zou moeten worden, uit eigen middelen te bekostigen. Omdat het bijgeleende bedrag indirect samenhangt met de verwerving, het onderhoud of de verbetering van de eigen woning, wordt de rente die in latere jaren direct aan het bijgeleende bedrag kan worden toegerekend in de uitvoering als aftrekbare eigenwoningrente aangemerkt. Deze band wordt echter steeds losser. In het besluit van 18 mei 1998 is dan ook aangegeven dat ingeval ook deze rente weer wordt toegevoegd aan de hoofdsom, de rente die aan deze tweede toevoeging kan worden toegerekend niet meer als eigenwoningrente maar als beperkt aftrekbare persoonlijke verplichtingenrente wordt aangemerkt. De fiscale gevolgen van de bijleenhypotheek zijn betrokken bij de voorbereiding en uitwerking van het wetsvoorstel inzake de Wet inkomstenbelasting 2001. Aangezien dit wetsvoorstel nog niet bij de Tweede Kamer is ingediend kan ik daar thans niet op vooruitlopen. Uit nog niet gepubliceerde gegevens uit het Woningbehoeftenonderzoek 1998 (WBO 1998), dat onder verantwoordelijkheid van het Centraal Bureau van de Statistiek en het Ministerie van Volkshuisvesting, Ruimtelijke Ordening en Milieubeheer wordt uitgevoerd, blijkt dat het aandeel van de aflossingsvrije hypotheken is gestegen van 3,4% in 1994 tot 17,5% in 1998. Het WBO 1998 bevat geen informatie over bijleenhypotheken. Het volkhuisvestingsbeleid is gericht op het stimuleren van keuzevrijheid voor huishoudens wat betreft hun woonwensen. Hierin past dat het aan huishoudens is om te kiezen welke hypotheekvorm het beste is afgestemd op hun individuele behoeften. De ontwikkeling dat relatief nieuwe hypotheekvormen terrein winnen ten opzichte van meer traditionele hypotheekvormen kan passen bij gewijzigde voorkeuren van huishoudens. Ik acht het niet de taak van de overheid om bepaalde hypotheekvormen te stimuleren. Uit gegevens van het Centraal Bureau van de Statistiek blijkt dat de hypotheekschuld in de eerste helft van 1999 met 15% is toegenomen ten opzichte van 1998. In het eerste halfjaar van 1999 is de prijsstijging op basis van NVM-gegevens 14,1% geweest ten opzichte van het jaar daarvoor. De gemiddelde hypotheekschuld per woning die met een hypothecaire lening is gefinancierd, bedraagt thans f 187 000. De gemiddelde koopprijs van bestaande woningen bedraagt in het eerste halfjaar van 1999 f 295 000. Uit deze gegevens kan afgeleid worden dat de groei van de hypothecaire schuld en de prijsstijging op de koopwoningenmarkt elkaar voor een belangrijk deel in evenwicht houden. In antwoord op vragen van de heer Vendrik van 14 juli 1999 heeft de Minister van Financiën kenbaar gemaakt dat hij de zorg deelt dat er een risico voor overkreditering bestaat. Aanhangsel Handelingen, nr. 1933, vergaderjaar 1998–1999.	 Financiën (FIN)
 KVR10103.xml	 1999	 GroenLinks	 Vragen naar aanleiding van het Teletekst-bericht van 13 juli 1999 over de prijsstijgingen van koopwoningen met gemiddeld 14,1% in een half jaar volgens de laatste cijfers van de NVM.	 Hebt u kennisgenomen van de laatste cijfers van NVM over de prijsstijgingen op de koopwoningmarkt met gemiddeld 14,1% in een half jaar? Heeft u inzicht in de oorzaken van deze explosieve prijsstijgingen? Heeft u inzicht in de ontwikkeling van de huizenprijzen in de komende jaren? Onderschrijft u de conclusies van NVM dat, met name in Amsterdam en Utrecht, een koopwoning vrijwel onbereikbaar is geworden voor alleenverdieners en voor starters op de koopwoningmarkt? Zo neen, waarom niet? Zo ja, hoe beoordeelt u deze verdringing op de koopwoningmarkt? Welke beleidsmatige consequenties verbindt u aan de «gekte» op de woningmarkt? Bent u van mening dat bij de huidige prijsontwikkeling het risico toeneemt van een ineenstorting van de woningmarkt? Wat zouden de macro-economische gevolgen van een dergelijke crash zijn? Overweegt u in te grijpen? Zo ja, hoe? Wat zijn de effecten van deze prijsstijgingen op de omvang van de totale hypotheekschuld en dientengevolge de budgettaire effecten voor de Nederlandse schatkist, onder meer uit hoofde van de huidige onbeperkte aftrek van de hypotheekrente? Houdt u rekening met deze prijsstijgingen bij de opstelling van de Miljoenennota 2000, in het bijzonder met de dreiging van verdere tegenvallers bij de inkomstenbelasting? Wat zijn de budgettaire effecten van de recente rentestijgingen voor de Nederlandse schatkist? Houdt u rekening met deze rentestijgingen bij de opstelling van de Miljoenennota 2000, in het bijzonder met de dreiging van verdere tegenvallers bij de inkomstenbelasting? Op welke wijze denkt u een meer ordelijke koopmarkt te realiseren die opnieuw plaats biedt aan lagerbetaalden en mindervermogenden? Bron: Teletekst, 13 juli 1999	 Ja, waarbij ik opmerk dat het hier gaat om een vergelijking van het gemiddelde prijsniveau in het eerste halfjaar van 1999 ten opzichte van het eerste halfjaar van 1998. De prijsontwikkelingen op de koopwoningmarkt worden door een groot aantal factoren beïnvloed. Belangrijke factoren zijn de ontwikkeling van de hypotheekrente, de inkomensontwikkeling van huishoudens, de groei van het aantal huishoudens in verhouding tot de groei van het aanbod van woningen, de inflatie/bouwkostenontwikkeling, de ontwikkeling van de huren, de verstrekkingsvoorwaarden van hypothecaire leningen door banken en het vertrouwen in toekomstige ontwikkelingen van de economie. Ter nuancering van de prijsstijgingen in de afgelopen decennia moet worden bedacht dat deze voor een deel samenhangen met kwaliteitsverbeteringen in de zin van meer voorzieningen en comfort. Het IMF heeft vorig jaar een analyse uitgevoerd van de prijsontwikkelingen op de koopwoningmarkt. Op basis van deze analyse wordt de stijging van de huizenprijzen voornamelijk verklaard door de groei van het aantal huishoudens in verhouding tot de achterblijvende groei van het aanbod van koopwoningen. Daarnaast vormt de stijging van de reële beschikbare inkomens een belangrijke verklarende variabele. Een onderzoek naar de prijsontwikkeling in internationaal perspectief dat in het kader van het DGVH/Nethur partnershipprogramma plaatsvond, voegt daar nog aan toe dat ook de inkomensverwachtingen een rol spelen. Uit de eerder genoemde studies blijkt dat de recente prijsstijgingen – geabstraheerd voor de kwaliteitstoename van het aanbod – voor een groot deel kunnen worden verklaard uit reële factoren die de vraag en daarmee de evenwichtsprijs op een hoger niveau hebben getild. Een uitspraak over de toekomstige prijsontwikkelingen vergt inzicht in de ontwikkeling van de onderliggende factoren. Voor factoren als de rente en het consumentenvertrouwen is deze ontwikkeling uiteraard tamelijk ongewis. In algemene termen kan wel worden gezegd dat de koopprijzen voor de lange termijn naar verwachting jaarlijks toenemen met de stijging van het algemene prijsindexcijfer van de gezinsconsumptie of enigszins hoger vanwege de schaarste aan woningbouwgrond. Deze verwachting is mede gebaseerd op de veronderstelling dat de arbeidsproduktiviteit in de bouw en bij de toeleverende bedrijven in hetzelfde tempo stijgen als in de economie als geheel en de kosten van de gebruikte grondstoffen reëel constant blijven. In het algemeen is door de sterke trendmatige prijsstijging op de koopwoningmarkt in Amsterdam, Utrecht en andere in de Randstad gelegen gebieden de bereikbaarheid voor lagere inkomensgroepen afgenomen, zeker waar het gaat om het aanbod van goedkopere eengezinswoningen. Tot genoemde inkomenscategorie behoren ook starters en alleenverdieners te worden gerekend. Ter nuancering moet daarbij wel worden opgemerkt dat de financieringslasten van een koopwoning als gevolg van de lagere hypotheekrente niet evenredig zijn toegenomen met de hogere prijzen. Gezien het bovenstaande acht ik een toename van het aanbod in de koopwoningmarkt gewenst. In dat kader vind ik het belangrijk dat woningcorporaties huurwoningen te koop aanbieden ten einde het aanbod in de goedkopere prijssegmenten te verhogen. De huidige prijsontwikkeling weerspiegelt een sterk gestegen vraag tegenover een aanbod dat zich vertraagd aanpast aan de gestegen vraag. De historisch lage hypotheekrente heeft de leencapaciteit van huishoudens sterk vergroot. Daar kunnen worden bijgevoegd gunstige economische verwachtingen en de substantiële toename van het aantal tweeverdieners. De toekomstige ontwikkelingen zijn met een aanzienlijke onzekerheid omgeven. Over de risico’s voor de financiële positie van individuele huishoudens van een eventuele prijsdaling ben ik op grond van een aantal redenen niet pessimistisch. In de eerste plaats hebben consumenten hun risico-aversie vorm gegeven door hypotheken met een lange rentevaste periode af te sluiten. In de tweede plaats is de hypotheekverstrekking vervat in ofwel regels ofwel is deze verbonden aan een gedragscode. In de sfeer van regelgeving worden hypotheken verstrekt onder de Nationale Hypotheekgarantie. Deze garantie wordt pas verstrekt nadat een solide beoordeling van de koopkracht van een huishouden heeft plaatsgevonden. Eenderde van de verstrekte hypotheken tot f 370 000,– valt onder een dergelijke borgstelling. Voor de overige verstrekte hypotheken zijn geen bindende normen van toepassing. Wel is een aangescherpte gedragscode ontwikkeld door marktpartijen om te worden gehanteerd bij de verstrekking van hypothecaire kredieten. Deze code heeft tot doel om te komen tot het afsluiten van verantwoorde hypothecaire leningen. Momenteel ligt deze ter beoordeling bij de Nederlandse Mededingings Autoriteit. Overigens deel ik wel de zorg dat een risico voor overkreditering bestaat. Ook de Staatssecretaris van VROM heeft dat meermalen kenbaar gemaakt en in overleg met hypothecair financiers en intermediairs aan de orde gesteld. Bovendien zal in de Nota «Wonen in de 21e eeuw» onder meer aandacht worden besteed aan het eigen woningbezit in relatie tot de financiering van de vermogensrisico’s die huishoudens lopen. Ongeacht de vraag of een prijsdaling op de woningmarkt waarschijnlijk is, kan aan de hand van een CPB-analyse wel een inschatting worden gegeven van de eventuele macro-economische gevolgen. Volgens het CPB zou bij een prijsdaling van 10% als gevolg van het vermogensverlies van huishoudens na twee jaar een vermindering van de consumptie met ruim ⁄ % en van het BBP met ca. ⁄ % kunnen optreden . De totale hypotheekschuld is in de periode 1995–1998 toegenomen van 322 miljard tot 483 miljard. Eind juni van dit jaar bedroeg de totale hypotheekschuld 520 miljard. In de eerste plaats zij opgemerkt dat de hypotheekschuld niet één op één vertaald kan worden in onbeperkte hypotheekrenteaftrek. Zo is de rente op hypothecaire schulden voor bijvoorbeeld de aankoop van een auto, boot of caravan niet aftrekbaar als hypotheekrente maar slechts beperkt als consumptieve rente. De budgettaire gevolgen van de prijsstijgingen op de koopwoningmarkt, in het bijzonder bij de inkomstenbelasting zijn divers. Enerzijds is er ondanks bovenstaande nuancering sprake van een toenemende hypotheekrenteaftrek in de inkomstenbelasting. Omdat de gemiddelde rente gedaald is resulteert de toename van de totale hypotheekschuld overigens niet in een evenredige toename van de hypotheekrenteaftrek. Het effect van de toegenomen uitstaande hypotheekschuld blijkt per saldo echter groter te zijn dan de rentedaling, waardoor er sprake is van een hogere hypotheekrenteaftrek en dus lagere opbrengsten bij de inkomstenbelasting. Het budgettair effect (belastingen en premies) van de hypotheekrenteaftrek bedroeg 11,6 miljard in 1995. Voor 1999 wordt het budgettair effect momenteel geraamd op ca. 13 ⁄ miljard (op transactiebasis). Tegenover de aftrek van hypotheekrente staan ook opbrengsten rond de eigen woning. Het budgettair belang (belastingen en premies) van het huurwaardeforfait bedroeg 3,2 miljard in 1995. Voor 1999 wordt het budgettair effect momenteel geraamd op ca. 3 ⁄ miljard (op transactiebasis). De stijgende huizenprijzen hebben voorts een directe opwaartse invloed op de opbrengst van de overdrachtsbelasting, hetgeen ook blijkt uit het feit dat de totale opbrengst van deze belastingsoort groeide van 2,8 miljard in 1995 tot 4,9 miljard in 1998 (waarvan ca. 70% afkomstig is van particuliere woningen). Tenslotte kunnen ook indirecte effecten worden verwacht als gevolg van de hogere huizenprijzen. Stijgende huizenprijzen leiden tot grotere vermogens van mensen. Een (beperkt) deel van deze vermogensgroei wordt aangewend voor extra consumptie. Dit leidt tot hogere belastinginkomsten bij aan consumptie gerelateerde belastingen als de BTW en BPM. Gegeven de diverse tegengestelde effecten van de hogere huizenprijzen is het niet goed mogelijk om weer te geven wat per saldo het effect is op de totale belastingontvangsten. Bij het opstellen van de belastingramingen voor de Miljoenennota 2000 zal uiteraard rekening worden gehouden met de meest recente inzichten ten aanzien van de ontwikkelingen op de koopwoningmarkt. De recente stijging van de rente beïnvloedt zowel de uitgaven- als de inkomstenkant van de begroting. Wat betreft de rente-uitgaven kan het volgende worden opgemerkt. (n de Voorjaarsnota is voor 1999 uitgegaan van een gemiddelde lange rentevoet van 4 ⁄ %, de huidige rentestand bedraagt circa 4 ⁄ %. Indien dit niveau van de rentevoet maatgevend is voor de rest van het jaar zal de gemiddelde rentevoet waartegen in 1999 staatsobligaties zijn uitgegeven circa ⁄ % hoger uitkomen dan in de voorjaarsnota is verondersteld. Ter indicatie: een ⁄ % hogere rentevoet brengt in het lopende jaar circa 75 miljoen hogere rente-uitgaven met zich mee; structureel nemen de rentelasten met circa 150 miljoen toe. Voor het jaar 2000 is in de Miljoenennota 1999 een rentevoet van ruim 6% verondersteld. Naar verwachting zal ondanks de recente rentestijging een meevaller bij de rente-uitgaven in 2000 optreden ten opzichte van de Miljoenennota 1999. Wat betreft de effecten op de inkomstenkant van de begroting kan het volgende worden opgemerkt. Voor zover de hogere rente leidt tot een hogere hypotheekrenteaftrek zal dit leiden tot minder opbrengsten bij de inkomstenbelasting in 1999. Bij de raming van de inkomstenbelasting voor de Miljoenennota 2000 zal rekening worden gehouden met de dan bekende realisaties in 1999, en daarmee met eventuele effecten van een hogere rente op de inkomstenbelasting. Daarbij moet worden opgemerkt dat in Nederland de rente op hypothecaire schulden overwegend voor lange tijd vastligt. Een stijging van de hypotheekrente zal daarom voor de meeste huishoudens niet direct resulteren in een zwaardere financieringslast (en daarmee in een grotere aftrekpost). Tenslotte moet worden opgemerkt dat de inkomstenbelasting niet de enige belastingsoort is die wordt beïnvloed door de ontwikkeling van de rente. Een verandering van de rente heeft een doorwerking op bijvoorbeeld de consumptie, investeringen en bedrijfswinsten en is daarmee van invloed op een groot aantal belastingsoorten waaronder de vennootschapsbelasting, de omzetbelasting, en de BPM. Een vrije keuze tussen huur- en de koopsector valt op zich als doelstelling na te streven. Dit laat onverlet dat er financiële grenzen zijn die een keuze voor een koopwoning beperken. Met het wetsvoorstel Bevordering Eigen Woningbezit wordt, zoals u bekend zal zijn, bevorderd dat ook lagerbetaalden meer financiële armslag krijgen om de keuze voor een koopwoning makkelijker te realiseren. Daarnaast wijs ik op het bestaan van de Nationale Hypotheekgarantie. Ook hiervan profiteren huishoudens die in het relatief goedkope woningmarktsegment een koopwoning aanschaffen. Centraal Planbureau, Macro Economische Verkenning 1999, Den Haag, september 1998	 Financien
 KVR10104.xml	 1999	 CDA	 Vragen over een ''Twee Vandaag''-uitzending (TV) over taken en werkzaamheden van de Marechaussee in Przzn (Kosovo).	 Hebt u kennisgenomen van de uitzending van Twee Vandaag over de taken en werkzaamheden van de Marechaussee in Przzn? Met welke taken zijn de in Przzn aanwezige marechaussees indertijd uitgezonden? Is hun takenpakket gewijzigd? Zo ja, waarom en in welke zin? Zijn de aanwezige marechaussees hiervoor voldoende toegerust en opgeleid? Heeft wijziging van het takenpakket geleid tot aanpassing van toerusting en mandaat? Zo niet, wordt het nodig geacht dit alsnog te doen? Is hier sprake van een overgangssituatie in afwachting van de ontplooiing van de toegezegde politiemacht van 3000 man? Wanneer komt deze politie-macht daadwerkelijk tot ontplooiing? Hoe verloopt de totstandkoming van deze politie-macht? Twee Vandaag, 30 juli 1999	 Ja. Het 1 (NL)Kmar peloton is aanvankelijk ingezet voor verkeersbegeleidingstaken. Inmiddels wordt het peloton, net als de militairen van de Afdeling Gele Rijders, ook ingezet voor andere taken, die verband houden met het handhaven van de openbare orde en veiligheid. Deze taken vallen binnen het KFOR-mandaat. Voor de uitvoering van deze taken zijn de marechaussees voldoende opgeleid en toegerust. De thans voorziene sterkte van de UNIP, de civiele politiemacht van UNMIK, is 3000 politiefunctionarissen. Deze sterkte dient eind oktober te worden bereikt. Op dit moment bevinden zich ongeveer zeshonderd VN-politiefunctionarissen in Kosovo. Op termijn zal de UNIP de handhaving van openbare orde en veiligheid overnemen. Voorlopig zal ondersteuning door KFOR niet kunnen worden gemist.	 Defensie
 KVR10105.xml	 1999	 CDA	 Vragen naar aanleiding van een artikel in Spits van 15 juli 1999, waarin staat dat de tabaksindustrie chemische middelen aan sigaretten toevoegt.	 Is het u bekend dat de tabaksindustrie chemische middelen aan sigaretten toevoegt, waardoor rookverslaving wordt versterkt? Was informatie van deze strekking u al bekend voor de bekendwording van het rapport van de drie buitenlandse organisaties? Is deze toepassing pas van de laatste jaren, of was hier altijd al sprake van? Deelt u onze mening dat deze handelswijze het beleid om het stoppen met roken te bevorderen ernstig en nodeloos bemoeilijkt? Bent u bereid derhalve op de kortst mogelijke termijn met de tabaksindustrie in overleg te treden teneinde het aan sigaretten toevoegen van verslavingsversterkende middelen te beëindigen? Is deze toevoeging in de context van Europese wet- en regelgeving geoorloofd? Welke mogelijkheden zijn er om in Europees verband tot eventuele maatregelen op dit punt te komen? Spits, 15 juli 1999	 Ook ik heb via de media moeten vernemen dat de tabaksindustrie (chemische) middelen aan sigaretten zou toevoegen om de rookverslaving te versterken. Drie buitenlandse organisaties, te weten Action on Smoking and Health (ASH), het Imperial Cancer Research Fund (beiden uit het Verenigd Koninkrijk) en het Massachusetts Tobacco Control Program uit de Verenigde Staten van Amerika, hebben het rapport «Tobacco additives; cigarette engineering and nicotine addiction» met hun bevindingen op 14 juli 1999 wereldkundig gemaakt. Kort na deze bekendmaking werd ik daarover via de media geïnformeerd. Reeds eerder hebben berichten over dit soort praktijken de ronde gedaan, maar destijds waren er onvoldoende (wetenschappelijke) bewijzen voorhanden. De tabaksindustrie heeft steeds alle beschuldigingen in die richting van de hand gewezen, maar heeft nooit vrijwillig openheid van zaken willen geven over soort en hoeveelheid van additieven in sigaretten. De onderzoekers geven onder meer aan dat binnen de Europese Unie meer dan 600 additieven aan sigaretten mogen worden toegevoegd. Van deze additieven is niet bekend welke werking zij op het rookgedrag hebben wanneer zij opgebrand worden samen met tabak of in combinatie met andere additieven. Alleen de tabaksindustrie zelf kan aangeven welke toevoegingen worden gebruikt en voor welk merk. De overheid noch de Europese Commissie beschikt over deze gegevens of is in staat om die op te eisen. Het rapport is gebaseerd op interne documenten van de tabaksindustrie die tijdens een proces in de Verenigde Staten van Amerika van rechtswege zijn opgeëist. De tabaksindustrie zou al langer dan twintig jaar aan de gang zijn met dit soort praktijken. In een brief die ik kortgeleden van de Stichting Sigarettenindustrie heb ontvangen worden de feiten uit het rapport met klem tegengesproken. Recentelijk werd in Amerika de tabaksindustrie in eerste aanleg schuldig bevonden aan samenzwering bij het verhullen van feiten over de schadelijkheid van sigaretten. In dit licht zie ik dan ook geen redenen om aan de juistheid van het bovengenoemd rapport te twijfelen. Ja, natuurlijk wordt het tabaksontmoedigingsbeleid bemoeilijkt wanneer de tabaksindustrie steeds weer naar wegen zoekt om het eigen (verkoop)beleid te continueren en zo de afzet te handhaven en te vergroten. Ik ben uiteraard bereid om er alles aan te doen om de gezondheid van onze burgers zoveel mogelijk te beschermen. Ik acht het op dit moment echter niet zinvol om de tabaksindustrie hierover te benaderen. De sigarettenindustrie heeft de Kamer en mij, naar aanleiding van deze vragen van de Kamer, schriftelijk laten weten dat zij geen verslavingsversterkende stoffen aan sigaretten toevoegt. Het toevoegen van stoffen aan sigaretten met het opzettelijk doel om het verslavingseffect te vergroten zou naar mijn mening in geen enkele context geoorloofd moeten zijn. Het toevoegen van stoffen aan sigaretten door de industrie, is binnen de Europese Unie niet verboden (zie antwoord vraag 3). Nederland kent nog geen specifieke wet- of regelgeving voor additieven in tabaksproducten. Artikel 2 van de Tabakswet biedt wel de mogelijkheid daartoe, door middel van een algemene maatregel van bestuur. De Europese Commissie heeft het voornemen om te komen tot een richtlijn waarin het teer- en nicotinegehalte, additieven en etikettering van tabaksproducten worden geregeld, maar de ervaring heeft geleerd dat die weg nog een lange kan zijn. Nationaal zou gebruik kunnen worden gemaakt van de mogelijkheid die de Tabakswet nu al biedt om in een algemene maatregel van bestuur de toevoeging van additieven aan tabaksproducten te reguleren. Ik zal mij hierop beraden. Binnenkort zal de wijziging van de Tabakswet (Tabakswet I) in de Kamer worden behandeld; ik zal dan op dit onderwerp terugkomen.	 Volksgezondheid, Welzijn en Sport (VWS)
 KVR10106.xml	 1999	 GroenLinks	 Vragen over de betrouwbaarheid van de Nederlandse controlemaatregelen ten aanzien van besmetting van veevoer en levensmiddelen met dioxine.	 Kent u het bericht «Controle op dioxine deugt niet»? Beschikt u over de ontwerp-EU rapportage waarin staat dat de Nederlandse controlemaatregelen om besmetting van veevoer en etenswaren met dioxine te voorkomen tekort schiet? Zo ja, bent u bereid deze aan de Kamer te zenden? Hoe verhoudt zich de conclusie van bovengenoemde rapportage met de mededeling in uw brief van 11 juni dat de Nederlandse werkwijze de instemming heeft gekregen van de Europese Commissie? Bent u bereid nader onderzoek te laten doen over de gemelde fraude van bedrijven in hun administratie en de Kamer daarover te informeren? Bent u bereid nader onderzoek te laten doen naar de gemelde onzorgvuldige werkwijzen in slachthuizen en de Kamer daarover te informeren? Bent u bereid nader onderzoek te laten doen naar de gemelde verzwijging van conclusies van onafhankelijke laboratoria en de Kamer daarover te informeren? Noord-Hollands Dagblad, 6 juli 1999 Kamerstuk 26 577, nr. 11	 Ja. De rapportage van de inspectiemissie van de Europese Commissie is binnen mijn ministerie bekend. Deze EC-rapportage is bijgevoegd. De normale procedure is dat de betrokken lidstaat de gelegenheid krijgt om een reactie te geven op de ontwerp-rapportage alvorens de Europese Commissie met een definitieve rapportage komt. De opmerkingen van Nederlandse zijde zijn voor de volledigheid bijgevoegd. De EC heeft op basis van de uiteenzetting in het Permanent Veterinair Comité van 10 juni jl. ingestemd met de Nederlandse aanpak van de crisis. In de rapportage stellen de EU-inspecteurs in hun conclusies op deelgebieden een aantal tekortkomingen vast die onze aandacht hebben en waarvoor corrigerende maatregelen zijn genomen. In mijn antwoord op vragen van het lid Astma heb ik u geïnformeerd over het onderzoek dat is ingesteld bij de vetopwerkers. Nader onderzoek in slachthuizen acht ik niet relevant omdat de rapportage van de EU geen betrekking had op slachthuizen. De opmerkingen over de werkwijze betroffen vooral het blokkeren van verdachte partijen. Hierover heeft een discussie met de Europese inspecteurs plaatsgevonden. Hoewel de toegepaste wijze van blokkeren heeft gebleken effectief te zijn is deze op enkele punten aangescherpt. Ik stem in met de aanbevelingen van de inspectie dat er op Nationaal en Europees niveau algemene bezinning plaats dient te vinden omtrent mogelijke conflicten tussen de vertrouwelijkheid van door laboratoria verkregen particuliere informatie en het algemeen belang op het gebied van de volksgezondheid. Aanhangsel Handelingen, nr. 1643, vergaderjaar 1998–1999.	 Volksgezondheid, Welzijn en Sport
 KVR10107.xml	 1999	 CDA	 Vragen naar aanleiding van het bericht in Trouw van 4 augustus 1999 dat ziekenhuizen gespecialiseerd medisch personeel bij andere ziekenhuizen wegkopen door een transfersom van f2500,- te betalen.	 Kent u het bericht dat «ziekenhuizen gespecialiseerd medisch personeel lokken met een transfersom»? Kunt u bevestigen dat «ziekenhuizen bereid zijn gespecialiseerd medisch personeel bij andere ziekenhuizen weg te kopen door een transfersom van f 2500,– te betalen»? Wat is uw oordeel over deze ontwikkelingen op de arbeidsmarkt in de zorg? Deelt u de opvatting van de NVZ dat «het wegkopen van medewerkers het personeelstekort verplaatst en het niet oplost» en dat «dit ziekenhuizen alleen maar meer onder druk zet»? Acht u deze gang van zaken een gewenste ontwikkeling, mede in het licht van de positie van het zittende personeel? Hoe verhoudt deze gang van zaken zich tot het Convenant Arbeidsmarktbeleid Zorgsector, zoals dat door het veld op 16 december jl. met u en Arbeidsvoorziening is afgesloten en de onlangs gestarte imagocampagne? Komt de bonus voor rekening van het desbetreffende ziekenhuis en moet deze derhalve op het ziekenhuisbudget in mindering worden gebracht? Welke gevolgen kan het ten laste brengen van de kosten van de bedoelde bonus hebben voor het budget dat voor de directe patiëntenzorg beschikbaar is? Anders gezegd, betekent elke gulden bonus een gulden minder beschikbaar voor patiëntenzorg? Hoe schat u het risico in van een haasje over effect bij het bieden van bonussen om gespecialiseerd medisch personeel aan te trekken? Wat betekent zo’n beweging voor ziekenhuizen en andere zorginstellingen die geen ruim budget tot hun beschikking hebben? Bent u, gelet op het bovenstaande, nog steeds van opvatting dat «zolang de ziekenhuizen binnen hun budgetten blijven, ze op deze manier geld mogen aanwenden om personeel binnen te halen»? Zo neen, welke maatregelen zult u nemen om deze ontwikkelingen tegen te gaan c.q. te ontmoedigen? Trouw, 4 augustus 1999	 Ja. Ik kan deze stelling bevestigen noch ontkennen; over de concrete wervingspraktijken van individuele instellingen heb ik geen informatie. Afgaande op de berichtgeving in Trouw hanteert een enkel bemiddelingsbureau deze werkwijze, maar zijn de afnemers van de diensten van dit bureau zich niet altijd bewust van deze wervingsmethode. De knelpunten op de arbeidsmarkt in de zorg vergen een gemeenschappelijke benadering van alle partijen: werkgevers, werknemers, sectorfondsen, arbeidsvoorziening en overheid. Daarvoor is onder ander het Convenant Arbeidsmarktbeleid Zorgsector (CAZ) gesloten en zijn diverse activiteiten ingezet. In deze gemeenschappelijke aanpak wordt gepoogd zowel actuele als structurele, lange termijn oplossingen te vinden voor de gesignaleerde (dreigende) knelpunten. Het «wegkopen» van personeel bij een andere instelling is natuurlijk geen oplossing voor een probleem van de hele sector, maar lost slechts een ad hoc probleem van een enkele instelling (tijdelijk) op. Deze strategie kan bovendien de relaties tussen instellingen beschadigen, waardoor een gemeenschappelijk arbeidsmarktbeleid onder druk komt te staan. De problemen op de arbeidsmarkt in de zorg zijn dermate complex en dreigend dat een gezamenlijke aanpak te verkiezen is boven individuele oplossingen. Het zwaartepunt moet daarbij volgens het Convenant liggen op vergroting van de instroom door een gezamenlijke aanpak op regionaal niveau. Daarnaast zijn op instellingsniveau goed personeelsbeleid, goede werkverhoudingen, voldoende kinderopvang, verzuimreductie en ontplooiingsmogelijkheden krachtiger instrumenten om personeel te werven en behouden. Ik wil hierbij nog opmerken dat ik mobiliteit binnen de zorg-arbeidsmarkt niet afkeur. Ook mobiliteit is een bruikbaar arbeidsmarktinstrument, dat in verschillende regio’s ook actief wordt ingezet, bijvoorbeeld in de vorm van mobiliteitscentra. Het kan bijdragen aan een betere «match» tussen werknemer en functie en daardoor leiden tot tevredenheid van de werknemer en behoud van de werknemer voor de sector. Ja, dat kunt u ook concluderen uit de beantwoording van vraag 3. Het is onwaarschijnlijk dat een «transfersom» een medewerker ervan weerhoudt de zorgsector te verlaten. De ervaring leert – en onderzoek bevestigt dit – dat het personeel in de zorgsector meer waarde hecht aan ontplooiingsmogelijkheden, aan het kunnen bieden van zorgkwaliteit en aan passende werktijden dan aan (éénmalige) financiële prikkels. Gezien de afspraken tussen de partijen in de zorg en de inzet voor een samenhangend arbeidsmarktbeleid, acht ik deze gang van zaken niet wenselijk. Er is mij geen informatie bekend over het effect van deze – overigens slechts incidenteel gesignaleerde – wervingstechniek op de andere personeelsleden. De kern van het Convenant Arbeidsmarkt Zorgsector ligt in een gemeenschappelijke aanpak van arbeidsmarktproblematiek. Zoals bij de beantwoording van vraag 3 en 4 is betoogd, kan deze gang van zaken een schadelijke invloed hebben op de gemeenschappelijke aanpak. Deze aanpak richt zich onder andere op een krachtige bevordering van de instroom op basis van een regionale personeelsplanning. In de beeldvormingscampagne zal het accent liggen op de intrinsieke waarde van en de ontplooiingskansen bij het werken in de zorgsector. Kritisch getinte publiciteit over salariëring en arbeidsvoorwaarden, zoals tijdens CAO-onderhandelingen en rond onderhavig onderwerp, geven een eenzijdig en ongenuanceerd beeld en dragen niet bij aan het gewenste imago van de zorg. Werving en selectie van ziekenhuispersoneel behoren tot de normale kostenposten van het personeelsbeleid en maken deel uit van het ziekenhuisbudget. Dat geldt ook als het ziekenhuis kiest voor het bieden van bonussen. Zorginstellingen ontvangen een integraal budget en zijn zelf verantwoordelijk voor de verdeling over de verschillende posten van het ziekenhuis. Omdat elke gulden ook hier maar één keer kan worden uitgegeven, geldt strikt genomen dat een gulden besteed aan een bonus, niet besteed kan worden aan patiëntenzorg. Overigens zal werving van personeel altijd geld kosten, of dit nu zal plaatsvinden door middel van bonussen, advertenties of andere methoden. Het door u genoemde haasje over effect is mij niet bekend. Indien u bedoelt dat medewerkers snel van werkgever zullen veranderen, al naar gelang de geboden bonus, dan lijkt mij dat de onbruikbaarheid van dit arbeidsmarktinstrument snel bewezen is. Ik verwacht geen effect van deze beweging tussen zorginstellingen met een meer of minder ruim budget. Elke instelling zal geld besteden aan wervingsmethoden. De prijs van een bonus lijkt vooralsnog niet sterk af te wijken van andere methoden. De geciteerde opvatting betreft een formeel standpunt. Ziekenhuizen geven zelf norm aan hun personeelsbeleid, binnen de wettelijke kaders en de gestelde budgetten. Partijen bij het Convenant zijn het eens dat er andere, structurele maatregelen nodig zijn. Daaraan zal gezamenlijk verdere uitwerking worden gegeven. Ik vertrouw erop, ook gezien de reactie van de NVZ, dat werkgeversorganisaties dat bij hun lidinstellingen zullen bevorderen.	 Volksgezondheid, Welzijn en Sport
 KVR10108.xml	 1999	 CDA	 Vragen gaan in op de fors opgelopen wachttijd voor reguliere opname in een verpleeghuis in de regio Twente.	 Heeft u kennisgenomen van de ongerustheid van Gedeputeerde Staten van Overijssel en het Zorgkantoor Twente over de toegankelijkheid van de (verpleeghuis-)zorg in Twente? Is de wachttijd voor reguliere opname in een verpleeghuis in deze regio inmiddels opgelopen tot een jaar? Wat is de omvang van de wachtlijsten? Wat is de gemiddelde wachttijd voor psycho-geriatisch verpleeghuisgeïndiceerden in Twente? Is het juist dat «niet de beschikbaarheid van personeel of bouwkundige ruimte het knelpunt zijn» (brief Zorgkantoor) maar het ontbreken van voldoende budget oorzaak is van de wachtlijsten in Twente? Hoe kunnen deze wachtlijsten adequaat bestreden worden, nu de regio Twente slechts een geringe volume-uitbreiding toegewezen heeft gekregen bij de verdeling van de volume-middelen 2000? Hoe strookt dit met de door u aangekondigde «oorlog tegen de wachtlijsten»? Op welke wijze is bij de verdeling van de volumemiddelen rekening gehouden met het feit dat de regio Twente met de zorgbehoefte boven het landelijk gemiddelde zit? Bent u bereid de middelen voor de verpleeghuiszorg in Twente alsnog in overeenstemming te brengen met de zorgbehoefte? Brieven Gedeputeerde Staten Overijssel (22 juli en Zorgkantoor Twente (21 juli)	 Ja. Bij brief van 8 juli 1999 heb ik van de Provincie Overijssel de regiovisies van de in die provincie aanwezige regio’s ontvangen. De regiovisie van de regio Twente maakt daarvan deel uit. In deze regiovisie wordt melding gemaakt van wachtlijstgegevens uit het najaar 1998 met betrekking tot verpleeghuizen, verzorgingshuizen en thuiszorg. Voor de verpleeghuizen worden daarin wachttijden gemeld van 3 tot 6 maanden. Voor psychogeriatrische verpleeghuisplaatsen worden daarbij geen aparte cijfers genoemd. Voor de verzorgingshuizen steeg de gemiddelde wachttijd voor opname tussen 1995 en 1997 van 7,3 naar 9,5 maanden. Bij de thuiszorg wordt vastgesteld dat het zorgvolume van de geïndiceerde vraag in ruime mate het beschikbare budget overstijgt. Het zou gaan om een structureel budgettekort van 8%. Voor thuiszorg worden in de regiovisie geen wachttijden genoemd. Uit een kortgeleden van het regiokantoor Twente ontvangen overzicht van wachtlijstgegevens komen de volgende aantallen wachtenden (juli 1999) naar voren: Verpleeghuizen: Sub-regio somatiek psycho- geriatrie Almelo 48 243 Hengelo 34 62 Enschede 55 90 Totaal 137 395 Het gaat daarbij om 9 verpleeghuizen met een gezamenlijke intramurale capaciteit van 2447 plaatsen. Er is sprake van gezamenlijke wachtlijsten op subregionaal niveau waardoor geen dubbeltellingen voorkomen. Kortgeleden hebben enkele instellingen in de regio Twente verzoeken tot mij gericht om binnen de muren van de instelling beschikbare ruimten te mogen benutten voor de opname van extra cliënten. Daarbij is aangegeven dat deze fysiek aanwezige ruimten niet ingrijpend behoeven te worden aangepast en onmiddellijk gebruiksklaar kunnen worden gemaakt. Voorts is daarbij door het zorgkantoor aangegeven dat ook ten aanzien van inzet van verzorgend personeel zich geen problemen zullen voordoen bij de bezetting van de extra verpleegcapaciteit. Het gaat bij deze voorstellen om totaal 40 verpleeghuisplaatsen, alle in de subregio Almelo, waar de urgentie het hoogst is. Voor het overige deel van de regio zijn dergelijke mogelijkheden mij niet bekend. Met de exploitatie van genoemde 40 extra plaatsen in verpleeghuizen is (exclusief bouwkundige kosten) circa 3,4 mln. gulden per jaar gemoeid. Voor de beantwoording van het tweede deel van de vraag, met betrekking tot het budget, verwijs ik u naar het antwoord op vraag 5. Aan de voor de verdeling van de volumemiddelen gekozen systematiek lag de veronderstelling ten grondslag dat de regio’s die het verst onder de normatieve capaciteit zitten ook de grootste problematiek kennen. De strategie in de «aanval op de wachtlijsten» is dus de meeste aanvalskracht richten op de plaatsen waar de vijand het sterkst is. Bij de meerjarenafspraken V&V is, ten behoeve van bestrijding van de wachtlijsten, overeengekomen de volumemiddelen voor het jaar 1999 en 2000 op basis van geobjectiveerde criteria over de regio’s te verdelen. Namelijk 50% generieke verdeling op basis van de bevolking van 75 jaar en ouder in de regio en 50% specifieke verdeling op basis van relatieve ondercapaciteit in de regio ten opzichte van andere regio’s. Voor de volumemiddelen 2001 tot 2006 is overeengekomen dat de integrale planningsnorm, die per 1 november 1999 beschikbaar komt, mede de basis zal vormen voor de verdeling. Omdat zich in de regio Twente geen relatieve ondercapaciteit voordoet, komt de regio alleen in aanmerking voor volumemiddelen volgens de generieke verdeling (overigens net als 8 andere regio’s). In feite is in deze regio’s sprake van een relatieve voorsprong. Voor een verdeling van de volumemiddelen op basis van wachtlijstgegevens is bij de MJA niet gekozen. De wachtlijsten zijn landelijk niet vergelijkbaar. Deze zijn zeer divers van samenstelling en reikwijdte. In Twente zouden bijvoorbeeld sociaal-economische factoren de oorzaak zijn van langere wachtlijsten dan het landelijk gemiddelde. Dit is echter niet verifieerbaar, bovendien is deze situatie niet exclusief voor Twente. De lengte van de wachtlijst is als gevolg van dit soort factoren dus geen objectiveerbaar criterium, derhalve niet bruikbaar voor de verdeling van de volumemiddelen. Ter verbetering van het zicht op de wachtlijsten en ter bevordering van regionaal wachtlijstbeheer wordt op dit moment actie ondernomen. In september a.s. zal het «regionaal stimuleringsprogramma aanpak wachtlijsten» van start gaan. Dit programma heeft o.a. tot doel de totstandkoming van een regionaal wachtlijstbeheer en te komen tot een regionaal maximale benutting van de mogelijkheden die er zijn voor de oplossing van wachtlijstproblemen. Op het moment dat landelijk een beter zicht ontstaat op de aard en inhoud van wachtlijsten zal met de partners binnen de MJA V&V overleg worden gevoerd. De verdeling van de volumemiddelen 1999 leidde voor de regio Twente voor het jaar 1999 tot een bedrag van f 1 510 418,– en een structureel bedrag voor 2000 en verder van f 3 020 836,–. Deze middelen zijn in de regio Twente op ongeveer 50/50 basis verdeeld over zorg op maat en thuiszorg. Dus niet over intramurale zorg. De verdeling van de volumemiddelen 2000 zal naar verwachting eind augustus 1999 bekend worden gemaakt. Naar verwachting zal dit budget niet geheel toereikend zijn voor de door u bedoelde initiatieven van de Twentse instellingen. Het staat het zorgkantoor natuurlijk vrij om deze initiatieven, mits met instemming van de regio en voor zover passend binnen het budget, in de bestedingsvoorstellen voor de volumemiddelen 2000 te prioriteren. De criteria voor de verdeling van de extra volumemiddelen voor het jaar 2000 zijn in het kader van de MJA met alle betrokken partijen vastgesteld. Eenzijdig afwijken van de meerjarenafspraak kan dan ook niet aan de orde zijn.	 Volksgezondheid, Welzijn en Sport
 KVR10109.xml	 1999	 CDA	 Vragen over de Nederlandse inzet bij de benoemingsprocedure voor een nieuwe Secretaris-Generaal van de NAVO (de Britse kandidaat Robertson). Herdruk i.v.m. wijziging aanhef antwoord.	 Heeft de regering een Nederlandse kandidatuur voor de post van Secretaris-Generaal bevorderd? Zo ja, op welke wijze? Zo neen, waarom is van zulk een kandidatuur afgezien? Beschikt Nederland over gekwalificeerde kandidaten? Hebben bondgenoten naar een eventuele Nederlandse kandidatuur navraag gedaan? Zo ja, wat was de reactie van de Nederlandse regering? Op welke moment en door wie werd u geïnformeerd over de kandidatuur van de heer Robertson? Wanneer is deze kandidatuur in het kabinet aan de orde geweest? Welke overwegingen hebben geleid tot steun aan de Britse kandidaat? Meent de regering, gelet op het aanzienlijk aantal hoge internationale politieke functies dat in handen is van de grote Europese landen dat nog van een evenwichtige verdeling van deze functies sprake is? Heeft inzake de NAVO-kandidatuur overleg tussen de kleine lidstaten plaatsgehad om tot een gezamenlijke kandidaat te komen? Zo neen, waarom niet? Wat is het oordeel van de regering inzake de voor de NAVO-kandidatuur gevolgde procedure? Heeft vooraf consultatie met alle bondgenoten kunnen plaatshebben? Beschouwt u dergelijke internationale benoemingen als een zaak van en tussen regeringsleiders of als een kabinetsaangelegenheid? Heeft de regering eerder dit jaar een Nederlandse kandidatuur bevorderd voor de functie van hoge vertegenwoordiger voor het gemeenschappelijk buitenlands en veiligheidsbeleid? Zo neen, beschikte Nederland niet over gekwalificeerde kandidaten of lagen andere overwegingen hieraan ten grondslag?	 De regering heeft geen Nederlandse kandidatuur voor deze functie bevorderd. Op 30 juli is de Britse minister van Defensie, de heer Robertson, door de Britse regering als kandidaat voor de functie van secretaris-generaal van de NAVO voorgedragen. De regering is op 30 juli langs verschillende kanalen geïnformeerd over de Britse kandidaat. De kandidatuur van de heer Robertson is vervolgens binnen het kabinet onderwerp van overleg geweest. Op dinsdag 3 augustus heeft Nederland aangegeven zich achter de benoeming van de heer Robertson te kunnen scharen. De heer Robertson is een uitstekende kandidaat voor de functie van secretaris-generaal van de NAVO. Als Brits minister van Defensie heeft hij aan de wieg gestaan van de «Strategic Defence Review», die inmiddels in Europa als voorbeeld geldt voor de hervorming van strijdkrachten met het oog op de uitvoering van nieuwe taken. Eveneens is hij een van de initiatoren geweest van het hernieuwde debat over Europese defensie. Tijdens de Kosovo-crisis heeft hij zich laten kennen als een gedreven en kundig verdediger van het NAVO-beleid. De heer Robertson kon rekenen op brede steun onder bondgenoten. De regering meent dat bij de invulling van hoge internationale politieke functies de kwaliteiten van een kandidaat van doorslaggevend belang dienen te zijn. Naast de heer * I.v.m. wijziging aanhef antwoord. Robertson zijn geen andere kandidaten voorgesteld. Voor de voordracht van een kandidaat SG NAVO bestaan geen vaste procedures. In de Noord-Atlantische Raad heeft consultatie met alle bondgenoten plaatsgevonden. De nationale standpuntbepaling t.a.v. dergelijke benoemingen is in Nederland een kabinetsaangelegenheid. De regering heeft geen Nederlandse kandidaat gesteld voor de functie van Hoge vertegenwoordiger voor het Gemeenschappelijk Buitenlands en Veiligheidsbeleid. Toen duidelijk werd dat de heer Solana voor de post van Hoge vertegenwoordiger beschikbaar was heeft de regering zich achter deze kandidatuur geschaard. Overweging daarbij was dat hier bij uitstek sprake is van een vooraanstaande politieke persoonlijkheid, een vereiste waaraan de regering van meet af aan hoge prioriteit heeft gegeven. Bovendien is de regering van mening dat de huidige secretaris-generaal van de NAVO uitstekend geschikt is om bij te dragen aan de versterking van het Gemeenschappelijk Buitenlands en Veiligheidsbeleid van de EU en aan de verdere ontwikkeling van de Europese Veiligheids- en Defensie Identiteit.	 Buitenlandse Zaken
 KVR1011.xml	 1994	 CDA	 Het gaat om de mogelijke uitbreiding van de samenwerking tussen Nederland, BelgiÃ« en Nordrhein-Westfalen, die nu deelnemen aan de module grensoverschrijdende politiesamenwerking van het Politie Opleidingscentrum Zuid-Nederland in Heerlen.	 Hebben Duitsland en Belgie¨ de coo¨rdinerende betekenis en het actueel houden van de module grensoverschrijdende politiesamenwerking van het Politie Opleidingscentrum Zuid-Nederland te Heerlen officieel erkend? Deelt u de mening, dat dit een goede kans biedt op de realisering van een Europees Coo¨rdinerend Politie Opleidingscentrum in Nederland? Zo ja, welke initiatieven bent u bereid hiertoe te ontplooien?	 De module grensoverschrijdende samenwerking van het Politie Opleidingscentrum Zuid-Nederland is tot stand gekomen onder verantwoordelijkheid van een stuurgroep waarin de drie landen vertegenwoordigd waren en die onder voorzitterschap stond van Nederland. De module is tijdens een symposium aangeboden aan de betrokken bewindslieden van Belgie¨, Duitsland (Nordrhein-Westfalen) en Nederland. Het actueel houden van de module geschiedt door het Politie Opleidingscentrum. De ontwikkeling van de module over de grensoverschrijdende politiesamenwerking is een goed initiatief, dat onder verantwoordelijkheid van het Landelijk Selectie en Opleidingsinstituut Politie verder zal worden uitgewerkt. Mijns inziens kan niet worden gesteld dat de kans op realisering van een Europees Coo¨rdinerend Politie Opleidingscentrum in Nederland hierdoor is vergroot. Het ligt in eerste instantie op de weg van het Landelijk Selectie en Opleidingsinstituut Politie (LSOP) om in dezen eventuele initiatieven te nemen. Het LSOP heeft aangegeven de realisering van een Europees Coo¨rdinerend Politie Opleidingscentrum in Nederland op dit moment niet aan de orde te achten. Ik sluit mij hierbij aan en heb dit standpunt bij brief van 11 januari jl. ook kenbaar gemaakt aan de directeur van het Politie Opleidingscentrum Zuid-Nederland te Heerlen en aan de burgemeester van deze gemeente. Mijnerzijds zullen vooralsnog geen initiatieven worden genomen, als door vragensteller bedoeld.	 Binnenlandse Zaken
 KVR10110.xml	 1999	 GroenLinks	 Vragen naar aanleiding van de berichtgeving in NRC Handelsblad van 6 augustus 1999 over het standpunt van de heer Geelhoed, Secretaris-Generaal AZ, over de herijking van de ministeriele verantwoordelijkheid. Bij zijn antwoord stuurt minister-president Kok de notitie van secretaris-generaal Geelhoed naar de Tweede Kamer; deze notitie is ter inzage gelegd bij de afdeling Parlementaire Documentatie van de Tweede Kamer als Kamerstuk 26200 III, nr. 12. Herdruk i.v.m. wijziging voetnoot.	 Hebt u kennisgenomen van de berichtgeving over het standpunt van de heer Geelhoed, Secretaris-Generaal AZ, over de herijking van de ministeriële verantwoordelijkheid? Bent u bereid de desbetreffende notitie aan de Kamer te doen toekomen, zodat de Kamer die kan gebruiken bij een mogelijke gedachtewisseling over dit vraagstuk? Zo neen, waarom niet? Was u al eerder bekend met de inhoud van deze notitie en de discussie daarover onder de Secretarissen-Generaal? Zo neen, waarom niet? Zo ja, wanneer? Heeft u zich ook in deze discussie over de ministeriële verantwoordelijkheid gemengd? Zo ja, met welk standpunt? NRC, 6 augustus 1999	 Ja. De desbetreffende notitie wordt hierbij overgelegd. De opvattingen van mijn secretaris-generaal, die geen enkele afbreuk doen aan een volledige uitoefening van de ministeriële verantwoordelijkheid, waren en zijn mij bekend. Kamerstuk 26 200 III, nr. 12	 Algemene Zaken
 KVR10111.xml	 1999	 D66	 Vragen over de notitie over ministeriele verantwoordelijkheid van de heer Geelhoed, Secretaris-Generaal AZ. Deze vragen dienen ter aanvulling op eerdere vragen van het lid Van der Steenhoven, ingezonden 12 augustus 1999 (Aanhangsel van de Handelingen 1998-1999, nr. 1867). De notitie is ter inzage gelegd bij de afdeling Parlementaire Documentatie van de Tweede Kamer als kamerstuk 26200 III, nr. 12. Herdruk i.v.m. wijziging voetnoot.	 Wat is de status van de notitie van uw Secretaris-Generaal over de ministeriële verantwoordelijkheid in relatie tot de verantwoordelijkheid van ambtenaren? Is het kabinet bereid over deze notitie dan wel over de in de notitie aangesneden problematiek een kabinetsstandpunt te formuleren en dit aan de Kamer te doen toekomen? NRC Handelsblad,, 6 augustus 1999	 De notitie had tot doel als gespreksbasis te dienen in het beraad van secretarissen-generaal. Zie mijn inleidende opmerkingen in de brief die aan de beantwoording van deze Kamervragen voorafgaat. Kamerstuk 26 200 III, nr. 12	 Algemene Zaken
 KVR10112.xml	 1999	 CDA	 Herdruk i.v.m. wijziging voetnoot. Vragen naar aanleiding van het artikel ''Ministers niet alles aanrekenen'' in NRC Handelsblad van 6 augustus 1999, waaruit blijkt dat de heer Geelhoed, Secretaris-Generaal AZ, voorstander is van een beperking van de ministeriele verantwoordelijkheid. Deze vragen dienen ter aanvulling op eerdere vragen van de leden Van der Steenhoven (Aanhangsel van de Handelingen 1998-1999, nr. 1867) en Scheltema-de Nie (Aanhangsel van de Handelingen 1998-1999, nr. 1868), ingezonden 12 augustus 1999. De notitie van secretaris-generaal Geelhoed is ter inzage gelegd bij de afdeling Parlementaire Documentatie van de Tweede Kamer als kamerstuk 26200 III, nr. 12.	 Hebt u kennisgenomen van het artikel «Ministers niet alles aanrekenen» , waaruit blijkt dat de Secretaris-Generaal van uw ministerie een voorstander is van een beperking van de ministeriële verantwoordelijkheid? Is er naar uw mening reden de ministeriële verantwoordelijkheid, zoals deze nu staatsrechtelijk en politiek functioneert, principieel ter discussie te stellen? Dient de thans geldende staatsrechtelijke regel van de ministeriële verantwoordelijkheid naar uw mening wel of niet te worden gehandhaafd? Deelt u de opvattingen van uw Secretaris-Generaal Geelhoed? Deelt u in het bijzonder de suggestie dat een deel van de huidige politieke verantwoordelijkheid door ambtenaren moet worden overgenomen? Onderschrijft u de opvatting van de Secretaris-Generaal dat de politieke verantwoordelijkheid alleen in het geding is indien bij de beleidsuitvoering «structurele tekortkomingen over een langere periode zichtbaar worden»? Hoe beoordeelt u, tegen de achtergrond van de inmiddels op gang gebrachte discussie over de ministeriële verantwoordelijkheid, het signaal van vier Secretarissen-Generaal waaruit de vrees doorklinkt dat er een «verkrampte en angstige rijksoverheid» ontstaat wanneer er niet een fundamenteel debat wordt gevoerd over de ministeriële verantwoordelijkheid? Acht u gronden aanwezig om, zoals door de Secretaris-Generaal van het ministerie van Justitie en vanuit de ambtenarenbond AbvaKabo is gesuggereerd, een staatscommissie in het leven te roepen die zich zou moeten richten op de ministeriële verantwoordelijkheid en meer in het bijzonder de verhouding tussen politieke en ambtelijke organisaties? Is het kabinet voornemens initiatieven te nemen om het vraagstuk van de ministeriële verantwoordelijkheid nader ter discussie te stellen? Zo ja, welke? Deelt u overigens de opvatting dat actuele vraagstukken op het gebied van de verhoudingen tussen parlement, regering en ambtelijke organisatie eerder verband houden met de huidige politieke cultuur waarin politieke en ambtelijke verantwoordelijkheden soms vervagen dan met de staatsrechtelijke regel van de ministeriële verantwoordelijkheid? NRC Handelsblad, 6 augustus 1999 «Ambtenaren zijn roep om koppensnellen zat» respectievelijk «We mogen niet terugschieten als er wordt geschoten», De Volkskrant, 17 juli 1999	 Ja. 2/3/4/5/6 Zie mijn inleidende opmerkingen in de brief die aan de beantwoording van deze Kamervragen voorafgaat. Voor het overige mag ik verwijzen naar de nota die op de derde dinsdag van september zal verschijnen. Kamerstuk 26 200 III, nr. 12	 Algemene Zaken
 KVR10114.xml	 1999	 PvdA	 Vragen naar aanleiding van berichten, dat Serviers en zigeuners in Kosovo worden vermoord en velen Kosovo ontvlucht zijn, ondanks de aanwezigheid van KFOR. (Ter aanvulling van vragen van lid Marijnissen, ingezonden 10 augustus 1999, over hetzelfde onderwerp.)	 Wat is uw oordeel over het onlangs verschenen rapport van Human Rights Watch, dat de internationale gemeenschap ervan beschuldigd dat zij onvoldoende doet om het geweld tegen Serviërs en zigeuners in Kosovo tegen te gaan? Welke extra maatregelen moeten er volgens u worden getroffen voor een veilige omgeving voor bovengenoemde bevolkingsgroepen? Bent u bereid daartoe in internationaal verband initiatief te nemen? Bent u bereid er op aan te dringen dat de toegezegde politiemacht van 3000 personen in versneld tempo wordt ontplooid? Hoeveel politiemensen worden er op dit moment in Kosovo ingezet? Hoe is momenteel de opvang geregeld van Serviërs en zigeuners die uit Kosovo zijn gevlucht? Welke steun verleent de internationale gemeenschap daaraan? Bent u bereid gezien de urgentie van de situatie deze vragen op korte termijn te beantwoorden? Zie ondermeer de Volkskrant, 4 augustus 1999	 Zoals ook aangegeven in de antwoorden op de eveneens op dit rapport betrekking hebbende vragen van het lid Marijnissen , deelt de Regering de zorg van Human Rights Watch over geweld tegen Serviërs en Roma in Kosovo, maar is zij tegelijkertijd van mening dat zowel KFOR als UNMIK zich zeer inspannen om de verschillende in Kosovo samenlevende bevolkingsgroepen zo goed mogelijk te beschermen. Voor het overige zij hier verwezen naar het antwoord op de vragen 3 en 4 van het lid Marijnissen. Op dit moment telt de VN-politiemacht 744 politiefunctionarissen. Wekelijks neemt dat aantal toe met ongeveer 200 personen. Van de noodzaak tot snelle ontplooiing is eigenlijk iedereen wel overtuigd. Het probleem zit hem in de tijdige beschikbaarheid van geschikt personeel. Naast een meerderheid van vluchtelingen in Servië en Montenegro die bij gastgezinnen verblijft, is een groot aantal ondergebracht in tentenkampen en collectieve centra (o.a. scholen, kloosters en motels). UNHCR distribueert dagelijks hulpgoederen vanuit Belgrado door geheel Servië en Montenegro via het Joegoslavische Rode Kruis en enkele internationale NGO’s die opvangkampen beheren. UNHCR levert onder meer hygiënische kits, dekens, matrassen, zeep, plastic sheeting alsmede water- en sanitatiefaciliteiten. De Rode-Kruisbeweging verzorgt de voedseldistributie. Tussen 30 juli en 6 augustus arriveerde 1.100 ton voedselhulp in Servië, waarvan 563 ton werd vervoerd naar een zestal regionale opslagplaatsen. Het Rode Kruis draagt ook zorg voor watervoorziening en medische zorg aan de ontheemden. De activiteiten van het Rode Kruis, UNHCR en andere VN-organisaties ten behoeve van Kosovaarse ontheemden in Servië en Montenegro worden gefinancierd uit bijdragen van de internationale donorgemeenschap aan het zogeheten (Revised) 1999 Consolidated Inter-Agency Appeal for the Southeastern Europe Humanitarian Operation. Tijdens de donorconferentie van 28 juli jl. heeft Nederland daaraan een extra bijdrage toegezegd van vijftien miljoen USD (zie mijn brief aan de voorzitter van de Tweede Kamer van 6 augustus jl.). Ja.	 Buitenlandse Zaken
 KVR10115.xml	 1999	 SP	 Vragen naar aanleiding van artikel in Spaanse krant El Pais, dat een Spaanse procureur het uitleveringsverzoek aan Engeland (inzake Pinochet) wil annuleren.	 Kent u het bericht dat de Spaanse procureur Rubira heeft verzocht om annulering van het verzoek van Spanje aan Engeland om de Chileense ex-dictator Pinochet uit te leveren? Deelt u de mening dat het betreuringswaardig zou zijn als ex-dictator Pinochet alsnog door Engeland op vrije voeten wordt gesteld en een proces wegens ernstige schendingen van de mensenrechten ontloopt? Beschikt het Openbaar Ministerie op dit moment over voldoende bewijsmateriaal om vervolging tegen ex-dictator Pinochet in te stellen (in de zin van artikel 27 van het Wetboek van Strafvordering of artikel 5 van de uitvoeringswet Folteringsverdrag)? Zo ja, bent u dan bereid Engeland om uitlevering van Pinochet te verzoeken? Zo neen, waarom niet? Bent u dan bereid er bij uw Belgische, Franse en Zwitserse collega’s op aan te dringen hun destijds ten gunste van Spanje ingetrokken uitleveringsverzoeken nogmaals bij Engeland in te dienen? Kunt u, gezien de mogelijke spoed die geboden is, deze vragen binnen enkele dagen beantwoorden? – La fiscalía de la Audiencia Nacional solicita «la libertad de Augusto Pinochet», El Pais 6 augustus jl. – Radio 1, 6 augustus 1999, 12.30 uur	 Ja. Ons is overigens niet bekend dat de Spaanse justitiële autoriteiten het uitleveringsverzoek hebben ingetrokken. Voorbereidingen voor de aanvang van de uitleveringsprocedure (27 september a.s.) gaan in het VK gewoon door. Zoals in het antwoord op eerdere vragen van dezelfde vragensteller en van het lid Van Oven over deze zaak reeds medegedeeld is de Nederlandse regering van mening dat personen die zich schuldig hebben gemaakt aan ernstige mensenrechtenschendingen daarvoor aan een rechter verantwoording moeten afleggen. Nederland zet zich daarvoor in het algemeen in. In dit verband wijst de regering naar het feit dat Nederland een bijzonder actieve bijdrage heeft geleverd aan de oprichting van het Internationaal Strafhof. Tevens herhalen wij ons standpunt dat het universaliteitsbeginsel indiceert dat Pinochet op basis van de door de Spaanse justitie geformuleerde tenlastelegging in enig land vervolgd zou moeten kunnen worden, zij het onder het eerdergemaakte voorbehoud m.b.t. een mogelijk slagen van Pinochets beroep op staatsimmuniteit. Evenals ten tijde van de beantwoording van eerdere vragen van dezelfde vragensteller het geval was, beschikt het Nederlandse Openbaar Ministerie niet over informatie die concrete aanwijzingen bevat over individuele gevallen van foltering gepleegd door of onder verantwoordelijkheid van oud-dictator Pinochet. Er is derhalve geen grond op basis waarvan het VK om uitlevering van Pinochet kan worden gevraagd. Indien het Spaanse verzoek tot uitlevering wordt ingetrokken zal de Britse «Crown Prosecution Service (CPS)» op basis van een eigen beoordeling van de zaak moeten bepalen of er voldoende grond is voor een proces tegen oud-dictator Pinochet in het Verenigd Koninkrijk. Voor wat betreft de uitleveringsverzoeken van België, Zwitserland en Frankrijk gaat de Nederlandse regering ervan uit dat de betrokken landen een serieuze afweging zullen maken t.a.v. het eventueel opnieuw indienen van uitleveringsverzoeken. Beantwoording van deze vragen is zoals gebruikelijk terstond ter hand genomen. In verband met de noodzakelijke zorgvuldigheid van de beantwoording is het nodig geweest om inlichtingen in te winnen bij het Openbaar Ministerie. Hoewel deze snel beschikbaar kwamen, is het niet mogelijk gebleken om u binnen enkele dagen te antwoorden. Aanhangsel Handelingen, nr. 246, vergaderjaar 1998–1999. Aanhangsel Handelingen, nr. 397, vergaderjaar 1998–1999. Aanhangsel Handelingen, nr. 398, vergaderjaar 1998–1999.	 Buitenlandse Zaken
 KVR10116.xml	 1999	 SP	 Vragen naar aanleiding van het bericht ''Politiegeweld in Frankrijk zichtbaarder'' in Trouw van 30 juli 1999.	 Kent u het bericht «Politiegeweld in Frankrijk zichtbaarder» ? Heeft de veroordeling door het Europese Hof voor Mensenrechten wegens marteling gevolgen voor Frankrijk? Zo ja, welke dan? Zo neen, waarom niet? Verbindt Nederland consequenties aan deze uitspraak van het Europese Hof voor de Mensenrechten? Zo neen, waarom niet? Zo ja, welke dan? Heeft de uitspraak van het Hof nog gevolgen voor de straf die de Nederlander Ahmed Selmouni in Frankrijk uitzit? Zo neen, waarom niet? Zo ja, welke dan? Trouw, 30 juli 1999	 Ja. Het Europese Hof voor de Rechten van de Mens heeft Frankrijk op 28 juli jl. veroordeeld wegens schending van artikel 3 (verbod van foltering) en artikel 6 (recht op een eerlijk proces binnen een redelijke termijn) van het Europees Verdrag inzake de Rechten van de Mens en de Fundamentele Vrijheden. Als gevolg daarvan heeft het Hof Frankrijk opgedragen als billijke genoegdoening aan de klager, Ahmed Selmouni, binnen drie maanden een bedrag van 500.000 Franse francs te betalen wegens materiële en immateriële schade en een bedrag van 113.364 Franse francs wegens proceskosten. Bij uitblijven van betaling binnen drie maanden is de Franse regering klager een jaarlijkse rente van 3,47% schuldig. Ik ga er van uit dat Frankrijk aan de betreffende uitspraak van het Europese Hof voor de Rechten van de Mens naar behoren gevolg zal geven. Daarbij is de controle op de naleving van uitspraken van het Europese Hof voor de Rechten van de Mens door het Europees Verdrag inzake de Rechten van de Mens en de Fundamentele Vrijheden opgedragen aan het Comité van Ministers van de Raad van Europa, bestaande uit de Ministers van Buitenlandse Zaken van de lidstaten van de Raad van Europa. Overigens is een bijzonder punt van aandacht het feit dat het Hof, naar aanleiding van een verzoek van de klager, zich niet bevoegd heeft verklaard Frankrijk het recht te ontzeggen de bovengenoemde bedragen te verrekenen met de douaneboete, die klager na zijn veroordeling in Frankrijk is opgelegd. Wel sprak het Hof nadrukkelijk uit dat met name het systeem van compensatie van immateriële schade zou worden ondermijnd door een dergelijke verrekening. Het Hof liet echter, bij het ontbreken van eigen bevoegdheid, de beslissing over aan de Franse autoriteiten. Mocht deze beslissing onverhoopt ongunstig uitvallen voor de heer Selmouni dan ben ik bereid bij de Franse autoriteiten tegemoetkomendheid te bepleiten. De uitspraak van het Hof heeft geen directe gevolgen voor de straf van de heer Selmouni. Het enige punt met betrekking tot de tenuitvoerlegging van de straf waarover het Hof om een uitspraak is gevraagd betreft de overbrenging van de heer Selmouni naar Nederland, teneinde alhier zijn straf uit te zitten. Het Hof heeft zich op dit punt onbevoegd verklaard Frankrijk te verplichten tot medewerking. Zoals door mijn ambtsvoorganger geantwoord bij brieven van 14 en 15 april 1998 op vragen van de leden Van Oven, Valk en Sipkes, had Nederland, gebruik makend van zijn recht als nationale staat van de klager om deel te nemen in de Hof-procedure, getracht de overbrenging van de heer Selmouni te bevorderen. De heer Selmouni had de Franse autoriteiten daarom vergeefs verzocht. De overigens onverminderd voortgaande pogingen van mijn collega van Justitie en mij om overbrenging langs bilaterale weg tot stand te brengen zullen het gewenste steuntje in de rug dus moeten missen.	 Buitenlandse Zaken
 KVR10117.xml	 1999	 PvdA	 Vragen naar aanleiding van berichten dat de Spaanse regering zou overwegen niet langer mee te werken aan verdere rechtsvervolging van de Chileense oud-dictator Pinochet en de gevolgen hiervan voor de internationale rechtsvervolging van Pinochet.	 Hebt u kennisgenomen van berichten in verschillende media, als zou de Spaanse regering onder druk van en/of in samenwerking met de Chileense regering, overwegen niet langer mee te werken aan een verdere rechtsvervolging van de Chileense ex-dictator Pinochet? Hoe beoordeelt u deze berichten? Deelt u de bezorgdheid die naar aanleiding van deze berichten is ontstaan? Welke consequenties zou, naar uw mening, een dergelijk besluit hebben voor de internationale rechtsvervolging van de heer Pinochet? Hoe verhoudt een dergelijk besluit zich tot de principes van het internationaal recht?	 Op vragen van overeenkomstige strekking die zeer onlangs zijn gesteld door het lid Marijnissen heb ik heden, mede namens de minister van Justitie, geantwoord. Hierbij ben ik, alhoewel daar niet expliciet om is verzocht, óók ingegaan op de voor de rechtsvervolging van Pinochet relevante principes van internationaal recht. Voor beantwoording van onderhavige vragen verwijs ik daarom naar de antwoorden op de vragen van het lid Marijnissen. Aanhangsel Handelingen, nr. 1941, vergaderjaar 1998–1999.	 Buitenlandse Zaken
 KVR10118.xml	 1999	 GroenLinks	 Het betreft meerdere vragen over de door de provincie Zuid-Holland verstrekte leningen, ingediend door de leden Vendrik en Oedayraj Singh Varma (2989916270), door Hoekema en Luchtenveld (2989916340), door Kant (2989916400), door Rietkerk en Balkenende (2989916530) en door Luchtenveld en Hoekema (2989916550).	 Zijn de berichten waar dat de provincie Zuid-Holland 1,7 miljard gulden aan leningen heeft uitstaan bij bedrijven en woningcorporaties? Hoe beoordeelt u deze situatie waarbij een provincie op grote schaal als «bank» opereert en waarbij zij zelf op gunstige voorwaarden grote sommen geld leent om deze vervolgens weer uit te lenen aan derden? Wat is uw oordeel over het besluit van Gedeputeerde Staten van Zuid-Holland van oktober 1995 waarin zij besloten hebben om de «treasury-functie» van de afdeling financiën van de provincie uit te bouwen? Was u van dit besluit – en de gevolgen voor het financiële handelen van de provincie – op de hoogte? Zo ja, sinds wanneer? Is naar uw oordeel het besluit van oktober 1995 dan wel de handelwijze van de provincie Zuid-Holland in strijd met bestaande wet- en regelgeving? Zo ja, met welke wet- en regelgeving? Acht u op dit moment reeds maatregelen dan wel wijziging van bestaande wet- en regelgeving noodzakelijk om dergelijke situaties te voorkomen? Bent u bereid om de Kamer zo spoedig mogelijk uitgebreid te informeren over de financiële handelwijze van de provincie Zuid-Holland (en andere provincies, voor zover hier vergelijkbare situaties bestaan) en mogelijke maatregelen die volgens u noodzakelijk zijn om dergelijke praktijken in de toekomst te voorkomen? O.a. Volkskrant, Trouw 15 juli jl. Vragen van de leden Hoekema (D66) en Luchtenveld (VVD) aan de minister van Binnenlandse Zaken en Koninkrijksrelaties over de financiële handelwijze van de provincie Zuid-Holland. (Ingezonden 19 juli 1999) Heeft u de provincie Zuid-Holland om een nader rapport gevraagd over de financieel bancaire procedures met betrekking tot leningen die door de provincie zijn gehanteerd en zo ja, bent u bereid dit rapport door te zenden naar de Tweede Kamer? Heeft u een oordeel over het financiële beleid van de provincie Zuid-Holland en in het bijzonder met betrekking tot Ceteco? Zo ja, welk? Heeft u informatie over de financieel bancaire procedures van andere provincies en gemeenten? Zo ja, zijn er provincies en gemeenten die over financieel bancaire procedures beschikken die vergelijkbaar zijn met die van de provincie Zuid-Holland? Als u niet over de informatie beschikt over de financieel bancaire procedures van andere provincies en gemeenten, bent u dan bereid deze informatie te verzamelen en aan de Kamer ter beschikking te stellen? In hoeverre wordt de hier beschreven problematiek bestreken door de wet Financiering lagere overheden? Kunt u garanderen dat een en ander niet leidt tot extra stortingen in het Provinciefonds dan wel andere financiële consequenties voor de Rijksoverheid? Bent u volgens de bepaling in de provinciewet door de provincie Zuid-Holland geïnformeerd over de aangegane leningen? Dit naar aanleiding van het advies inzake actief kasgeldbeheer door gemeenten, dat door een ambtenaar van uw ministerie is verwoord in het voorwoord van een onderzoeksrapport van NGB Consultancy Services (dat in april jl. is verschenen) (NRC Handelsblad, 22 juli 1999), alsmede de heden daarover door uw ministerie uitgegeven reactie, waarin ook de verschillen met de gedragslijn van de Provincie Zuid-Holland zijn aangegeven Telegraaf, 23 juli 1999	 	 Binnenlandse Zaken en Koninkrijksrelaties (BZK) Financiën (FIN)
 KVR10119.xml	 1999	 CDA	 Deze vragen dienen ter aanvulling op eerdere vragen van het lid Van der Steenhoven, ingezonden 12 augustus 1999 (2989917090).	 Hebt u kennisgenomen van het artikel «Faber misleidde de Kamer»? Heeft het onderzoeksinstituut Rikilt reeds op 29 april een signaal gegeven over dioxineverontreiniging in voedsel? Welke stappen heeft u naar aanleiding van dit bericht ondernomen? Op welke data? Was u op de hoogte van de bijeenkomst op 10 mei met het Belgische ministerie? Zo ja, waarom is het ministerie daarbij niet aanwezig geweest? Bent u op dat moment door de Belgische autoriteiten op de hoogte gesteld? Wat is de stand van zaken met betrekking tot schadeclaims? Zijn er bedrijven die de Nederlandse overheden aansprakelijk hebben gesteld voor de gevolgen, direct of indirect, van de dioxineverontreiniging? Zo ja, om hoeveel bedrijven en welke bedragen gaat het? In welke zin wordt de overheid aansprakelijk gesteld? Hoe wordt met deze claims omgegaan? Worden deze in behandeling genomen? Vindt u dat de overheid aansprakelijk is voor schade als gevolg van de dioxineverontreiniging? Wat is de stand van zaken met betrekking tot de mogelijke oprichting van een Europees Bureau voor de Voedselveiligheid? Deelt u de mening dat dit bureau er zo snel mogelijk moet komen? Welke initiatieven onderneemt u zelf op dit punt? Trouw, 11 augustus 1999	 Ja. Op 8 juni heb ik de Tweede Kamer een chronologisch overzicht toegestuurd. Dit overzicht start met het signaal dat het Rikilt op 29 april heeft gegeven m.b.t. hoge dioxinegehaltes in enkele monsters Belgisch kippenvlees en eieren. Vervolgens geeft het overzicht weer welke stappen zijn ondernomen en op welke data. Daaruit blijkt dat mijn ministerie op 12 mei per fax formeel door de Belgische autoriteiten werd geïnformeerd. Tot nu toe zijn door enkele bedrijven claims ingediend die betrekking hebben op de blokkade van de vee- en pluimveebedrijven op basis van de dioxinemaatregelen. Daarbij gaat het voornamelijk om de kosten die als gevolg van de uitgevoerde maatregelen zijn ontstaan en op welke wijze deze al dan niet in rekening zijn gebracht bij de ondernemers. Uiteraard wordt de grootst mogelijke zorgvuldigheid betracht bij de behandeling van de bezwaarschriften en de schadeclaims. Ik wil er echter op wijzen dat de problematiek, die is ontstaan als gevolg van de dioxinebesmetting, terug te voeren is op incorrect handelen van individuele, private marktdeelnemers. Hier gelden de gewone privaatrechtelijke principes van aansprakelijkheid waarbij de schade voor rekening en risico van de ondernemer komt. Ik acht de overheid niet aansprakelijk voor de ontstane schade en zie dan ook geen aanleiding om compensatie te bieden in de vorm van geldelijke voorzieningen. In de Landbouwraad van 14 en 15 juni jl. heeft de Raad de Commissie verzocht te rapporteren over het functioneren van het twee jaar geleden opgerichte Voedsel- en Veterinair Bureau in Dublin. In dat rapport moet tevens worden ingegaan op de vraag of er een Europese instantie voor levensmiddelen-controles noodzakelijk is. Daarnaast hebben Minister Borst en ik een extern bureau gevraagd advies uit te brengen over o.a. concrete suggesties voor organisatie en communicatie voor de veiligheid van de voedselketen in internationaal verband. Mede aan de hand van deze beide rapporten zal het kabinet zijn standpunt inzake een Europees Bureau voor de Voedselveiligheid nader bepalen. Kamerstuk 26 577, nr. 4	 Landbouw, Natuurbeheer en Visserij
 KVR1012.xml	 1994	 D66	 De vragen gaan over de gevolgen van de maatregelen die het Centraal Bestuur Arbeidsvoorziening heeft genomen ter invulling van de bezuinigingen, met name voor de Kaderregeling Bedrijfstakgewijze Scholing (KBS) en de Kaderregeling Arbeidsinpassing (KRA).	 Krijgen honderden langdurig werkloze op werkervaringsplaatsen thans hun ontslag aangezegd als direct gevolg van de maatregelen die het Centraal Bestuur Arbeidsvoorziening heeft genomen ter invulling van de bezuinigingen in het jaar 1995, met name op de Kaderregeling Bedrijfstakgewijze Scholing (KBS) en de Kaderregeling Arbeidsinpassing (KRA)? Kent u het bericht als zou binnen de arbeidsvoorzieningsorganisatie de neiging bestaan om de bezuinigingen op het budget 1995 op te vangen door het korten op scholingsuitgaven? Moet de Stichting Praktijkopleidingen Amsterdam haar opleidings- en bemiddelingsactiviteiten bee¨indigen omdat het RBA-AZW de financiering grotendeels stopzet? Is inmiddels meer bekend over de feitelijke verdeling van bezuinigingen door het CBA en de RBA’s over de eigen organisatie, resp. de via scholingsinstrumenten en anderszins in te zetten «beleidsgelden»? Is bij deze verdeling tegemoet gekomen aan de breed in de vaste commissie voor Sociale Zaken en Werkgelegenheid gebleken wens , dat bij de invulling van de bezuinigingen, zeker voor wat betreft de 100 miljoen voor 1995, het accent in hoge mate zou moeten worden gelegd bij het «beheer» in plaats van de beleidsgelden? Herinnert u zich, dat u de Kamer hebt meegedeeld de indruk te hebben, dat de bezuinigingen ook inderdaad in die richting zouden worden ingevuld? Hoe moet in dit licht de baangarantie voor het eigen personeel van het CBA voor het jaar 1995 worden beoordeeld? Acht u de door het CBA en de RAB’s klaarblijkelijk gemaakte keuzes aanvaardbaar? Zo ja, waarom? De Volkskrant, 10 december 1994 Brief van 28 november 1994 van de Stichting Praktijkopleidingen Amsterdam (SPA) Algemeen Overleg van 8 november over het voorlopig oordeel over het Landelijk Meerjaren Beleidskader 1995–2000 van de Arbeidsvoorzieningsorganisatie	 Voor de Kaderregeling Bedrijfstakgewijze Scholing is in de begroting 1995 f 240 miljoen beschikbaar. Dit bedrag is zeker toereikend om instroom in het Leerlingwezen te handhaven, die vergelijkbaar is met de huidige instroom. De middelen voor de Kaderregeling Arbeidsinspanning zullen voor 1995 worden gesteld op f 40 miljoen. Hoewel (onmiskenbaar) sprake is van een aanzienlijke reductie zal het budget in 1995 toereikend moeten zijn om voor de groep werkzoekenden die tussen 6 maanden en 1 jaar werkloos is voldoende aansluitingsmogelijkheden te bieden bij de Wet Vermeend/Moor. Voor deze groep kan namelijk slechts sprake zijn van premievrijstelling in het kader van de Wet Vermeend/Moor in combinatie met een subsidie op grond van de KRA. Ontslagdreiging voor honderden langdurig werklozen, die reeds geplaatst zijn op grond van de vermelde kaderregelingen is – als direct gevolg van genoemde maatregelen –, voorzover door mij thans te overzien, niet aan de orde. Het Centraal Bestuur Arbeidsvoorziening heeft vastgesteld dat de vermindering van de rijksbijdrage aan de Arbeidsvoorzieningsorganisatie in eerste instantie door zal moeten werken in de beheerskosten. Voorzover het vervolgens noodzakelijk is om eveneens in de beleidskosten te bezuinigen zullen de middelen voor scholing zo veel mogelijk worden ontzien. De uitvoering van deze richtlijn is een verantwoordelijkheid van de regionale besturen, die in acht zal moeten worden genomen bij de opstelling van de regionale begrotingen voor 1995. Het Centraal Bestuur zal vervolgens de toepassing van de richtlijn toetsen alvorens tot goedkeuring van de regionale begrotingen over te gaan. Zonodig zal het CBA in overleg kunnen treden met het betreffende regionaal bestuur. Navraag bij het RBA AZW leert dat de subsidieproblematiek met betrekking tot de Stichting Praktijkopleidingen Amsterdam in een ander licht moeten worden gezien. Herziening van de bestaande subsidierelatie is aan de orde op grond van arbeidsmarktoverwegingen en niet ten gevolge van de bezuinigingsmaatregelen. 23 december jl. heb ik de voorzitter van de Tweede Kamer in kennis gesteld van de partijenovereenkomst over de hoofdlijnen van de toekomst van Arbeidsvoorziening, die tot stand is gekomen met sociale partners op 21 december jl. Daarbij is in een annex het meerjarig begrotingskader neergelegd voor de periode 1995 t/m 1999. Kortheidshalve meen ik u hiernaar te mogen verwijzen. In het meerjarig begrotingskader 1995–1999 zijn de beheerskosten voor 1995 begroot op f 1 085 miljoen. In de begroting 1994 was sprake van f 1 148 miljoen. De reductie van f 63 miljoen in het beheer acht ik redelijk, zeker wanneer daarbij in beschouwing wordt genomen dat m.n. in het beheer op korte termijn lastig te bezuinigen valt omdat in belangrijke mate sprake is van langlopende verplichtingen. De beheersuitgaven zullen in de jaren na ’95 verder worden teruggebracht tot f 900 miljoen in ’98. Het CBA is met sociale partners overeengekomen het aantal staffuncties op regionaal en landelijk niveau substantieel terug te brengen. De voorbereiding en uitwerking hiervan zal in de komende periode ter hand worden genomen. Dit zal zorgvuldig en in goed overleg met CAO-partijen en medezeggenschapsorganen dienen te geschieden. Overwegende dat daarnaast voor 1995 langs de weg van natuurlijk verloop tot een substantie¨le reductie van de personeelskosten kan worden gekomen, acht ik de toezegging van de Voorzitter van het CBA, dat in 1995 geen gedwongen ontslagen zullen vallen, verdedigbaar. In dit licht is voorts relevant dat in de periode 1987/1988, onder verantwoordelijkheid van de minister van Sociale Zaken en Werkgelegenheid een werkgelegenheidsgarantie is overeengekomen met de bestuurders van de Centrales voor Overheidspersoneel, waarbij o.a. is vastgelegd dat de eerste vijf jaar na inwerkingtreding van de Arbeidsvoorzieningswet (tot en met 1995) in beginsel geen gedwongen ontslagen zouden plaatsvinden voor zittend personeel (vo´o´r 1 januari 1991 in dienst getreden). Voorzover de door het CBA gemaakte keuzes sporen met de partijenovereenkomst danwel daarop worden aangepast, zie ik geen bezwaar. Ten aanzien van keuzes die op regionaal niveau zijn gemaakt wil ik een voorbehoud maken, zoals ik heb omschreven bij mij antwoord op vraag 2. Ter inzage bij de vaste Commissie voor Sociale Zaken, onder nr. SoZa-95-44	 Sociale Zaken en Werkgelegenheid
 KVR10120.xml	 1999	 CDA	 Gevraagd wordt onder meer of er discussie is over de vraag of de waarde in bewoonde staat 90% in plaats van 60% van de waarde in vrij opleverbare staat moet zijn en of staatssecretaris Vermeend (Fin) hierover binnenkort regels zal publiceren.	 Is er naar aanleiding van recente jurisprudentie binnen de Belastingdienst een discussie ontstaan over de waarde in bewoonde staat van woningen? Is de vraag aan de orde of de waarde in bewoonde staat 90% in plaats van 60% van de waarde in vrij opleverbare staat moet zijn? Zult u hierover binnenkort regels publiceren? Kunt u meedelen wanneer deze regels gepubliceerd zullen worden en of de Staten-Generaal daarbij betrokken zullen worden? Kunt u nauwkeurig aangeven welke eigen woningen binnen de reikwijdte van de aangekondigde regels zullen vallen? Erkent u dat de stijgende huizenprijzen een hogere lastendruk voor de burger en een hogere belastingontvangst veroorzaken zonder dat de Staten-Generaal daarbij betrokken hoeven worden? Zal de in het vooruitzicht gestelde regelgeving inzake de waardebepaling van het eigen huis deze ontwikkeling niet versterken? Verontrust bovengenoemde ontwikkeling u niet? Zo neen, waarom niet? Fiscaal-up-do-date, 8 juni 1999	 	 Financien
 KVR10121.xml	 1999	 CDA	 Vragen over het gedogen van de verkoop van softdrugs in een coffeeshop in Zwijndrecht.	 Hebt u kennisgenomen van het besluit van de gemeenteraad van Zwijndrecht op 8 juli jl. om een coffeeshop te gedogen? In hoeveel gemeenten, waar aanvankelijk geen coffeeshop was, is inmiddels een coffeeshop geopend als gevolg van het OM-beleid? Deelt u de mening dat het bieden van de mogelijkheid aan gemeenten om coffeeshops toe te staan, nog iets heel anders is dan het huidige softdrugsbeleid, waarbij gemeenten geen werkelijke keuze hebben doordat het OM weigert een OM-beleid te handhaven? Hoe beoordeelt u het feit dat het OM door de invulling van het gedoogbeleid een gemeente de facto kan dwingen een wetsovertreding, te weten de verkoop van softdrugs, toe te staan? Bent u bereid het OM ruimere mogelijkheden te geven om rekening te houden met plaatselijke wensen om een democratisch gekozen OM-optie te handhaven, in plaats van rigide vast te houden aan het gedoogbeleid? Hoe beoordeelt u het feit dat blijkens de nota van de gemeente Zwijndrecht drugsgebruik onder de schoolgaande jeugd een rol speelt bij de keuze een coffeeshop te openen (blz. 9 en 10 van de nota) terwijl deze groep op grond van de AHOJ-G criteria niet in coffeeshops mag komen? Zal na de opening van een coffeeshop in Zwijndrecht harder worden opgetreden tegen de verkoop aan en het gebruik van softdrugs door jongeren onder de 18 jaar? Zo ja, uit zich dit in het ter beschikking stellen van extra handhavings- en opsporingscapaciteit? Is er onderzoek beschikbaar waaruit blijkt dat de opening van een coffeeshop in een gemeente leidt tot vermindering van het drugsgebruik onder minderjarigen? Indien dit niet het geval is, bent u dan bereid een dergelijk onderzoek te laten uitvoeren? Zal bij constatering van de verkoop van drugs aan minderjarigen onherroepelijk tot vervolging van de coffeeshop worden overgegaan? Hoe zal in dit geval het verbod op de verkoop aan minderjarigen geloofwaardig worden gehandhaafd? Beleidsnota voor de gemeente Zwijndrecht, «Drugsnota», ter inzage gelegd bij de afdeling Parlementaire Documentatie	 Ja. Het regionaal beleid ten aanzien van coffeeshops wordt bepaald in het regionaal college, waarin naast alle burgemeesters van de regio de hoofdofficier van justitie zitting heeft. Daarnaast neemt de korpschef van de regio deel aan de vergaderingen van dit college. Het beleid wordt dus zeker niet door het openbaar ministerie alleen bepaald. Er staan mij geen cijfers ter beschikking van het aantal gemeenten waarin de laatste jaren een coffeeshop is geopend, terwijl er in die gemeente eerder geen aanwezig was. Uit informatie van het Steun- & Informatiepunt drugs & veiligheid blijkt dat inmiddels ongeveer 90% van de gemeenten een coffeeshopbeleid heeft vastgesteld. Voor kleine gemeenten (minder dan 20.000 inwoners) komt dat in veel gevallen neer op een nul-beleid. Andere gemeenten stellen een maximum aantal vast. Dat maximum ligt in een aantal gevallen lager dan het feitelijk aantal aanwezige coffeeshops. Blijkens een onderzoek «Cannabis in Nederland, inventarisatie van de verkooppunten» dat in 1997 in opdracht van de Interbestuurlijke Taskforce Veiligheid en Verslavingszorg is uitgevoerd door Intraval/SGBO is het aantal coffeeshops in de periode van 1995 tot 1997 landelijk met ruim 15% gedaald tot naar schatting 1179. Deze ontwikkeling is in lijn met het landelijk OM-beleid dat gericht is op vermindering van het aantal coffeeshops. Uit het genoemde onderzoek blijkt voorts dat in een meerderheid van de onderzochte gemeenten het aantal coffeeshops gelijk is gebleven. Deze groep bestaat voor een groot deel uit gemeenten die zowel in 1995 als in 1997 geen coffeeshop bezitten. Nee. Gemeentebesturen hebben de vrijheid te besluiten in het geheel geen coffeeshops toe te staan, ook indien daar naar het oordeel van politie en OM wel aanleiding toe bestaat. Indien een gemeente eenzijdig voor de nul-optie kiest, staat het bestuursrechtelijk instrumentarium ter beschikking. Daarnaast zal het openbaar ministerie, conform de richtlijn voor de Opiumwet, tegen een eventueel toch te vestigen coffeeshop optreden, indien de AHOJ-G criteria worden overschreden. Er is geen sprake van dat gemeenten door het OM gedwongen worden een wetsovertreding, te weten de verkoop van softdrugs, toe te staan. Het OM streeft er naar in goed overleg met gemeente en politie te komen tot een verantwoord lokaal coffeeshopbeleid. Met het College van procureurs-generaal ben ik van oordeel dat het huidige beleid voldoende armslag geeft om op lokaal niveau tot een verantwoord beleid te komen. De beleidsnota van de gemeente Zwijndrecht richt zich op het formuleren van een lokaal drugsbeleid, waarbij naast de aspecten preventie, voorlichting en hulpverlening, aandacht wordt besteed aan coffeeshops. Op de in uw vraag genoemde pagina’s van de nota van de gemeente Zwijndrecht worden de uitkomsten weergegeven van het softdrugsgebruik in Zwijndrecht. Daarbij wordt ook het gebruik onder scholieren genoemd. Verkoop vindt blijkens de nota plaats door kleine softdrugshandelaren, die naast softdrugs ook XTC pillen leveren. Het instellen van een gedoogd verkooppunt maakt voor gemeente, politie en OM de controle op het verbod van de verkoop aan minderjarigen overzichtelijker. Dit ondersteunt tevens het beleid om te komen tot scheiding van de markten van hard- en softdrugs. Nu gebleken is dat er i.c. in Zwijndrecht een markt voor softdrugs bestaat zal, zonder gedoogd verkooppunt, de verkoop in het ongecontroleerde circuit voortgang vinden en is controle op de verkoop aan minderjarigen bijkans uitgesloten. Juist om het gebruik van softdrugs onder schoolgaande jeugd tegen te gaan is het uit een oogpunt van handhaafbaarheid van belang om, naast een goed voorlichtings- en preventiebeleid, tot regulering via een coffeeshopbeleid te komen. Een gedoogde coffeeshop zal regelmatig worden gecontroleerd op de naleving van de AHOJ-G criteria. Bij geconstateerde niet-naleving zal proces-verbaal worden opgemaakt en conform de landelijke Opiumwetrichtlijn worden vervolgd. OM, burgemeester en politie maken in de driehoek afspraken over het beschikbaar stellen van de benodigde capaciteit. Nee, er is naar mijn weten geen onderzoek verricht waarbij aangetoond wordt dat de opening van een coffeeshop leidt tot vermindering van het druggebruik door minderjarigen. Het laten verrichten van een dergelijk onderzoek zal onderzoekstechnisch op meerdere problemen stuiten. De omvang van het drugsgebruik is afhankelijk van verschillende factoren. Het is niet mogelijk de invloed van deze factoren afzonderlijk te bepalen. Uit internationaal vergelijkend onderzoek blijkt echter dat trends in gebruik in veel landen parallel lopen. Dit leidt tot de conclusie dat vermoedelijk trends in de jeugdcultuur van grote invloed zijn op de omvang van het gebruik. Ik zie derhalve geen aanleiding tot het instellen van een dergelijk onderzoek.	 Justitie
 KVR10123.xml	 1999	 VVD	 Vragen naar aanleiding van een bericht in NRC Handelsblad van 31 juli 1999, over een bijdrage aan het stabiliseringsproces van Zuidoost-Europa.	 Kunt u een toelichting geven op het besluit om een half miljard gulden aan de Balkan ter beschikking te stellen? Voor hoeveel jaar wordt dit bedrag ter beschikking gesteld? Welke departement zal worden belast met de uitvoering? Hoe zal de coördinatie van de uitvoering in de landen van ontvangst doeltreffend worden geregeld nu er in totaal 4 miljard gulden is toegezegd door donoren? In hoeverre wordt het Nederlandse bedrijfsleven betrokken bij de uitvoering van de projecten die door de Nederlandse overheid worden gefinancierd? Is het de bedoeling de Wereldbank of andere internationale organisaties te belasten met de uitvoering en/of het beheer van de door Nederland ter beschikking gestelde gelden? Zo ja, welke garantie is er dan dat het Nederlandse bedrijfsleven maximaal wordt betrokken bij de uitvoering? NRC Handelsblad, 31 juli 1999	 Het kabinet heeft Uw Kamer eerder, laatstelijk in de brief van de Minister voor Ontwikkelingssamenwerking van 6 augustus 1999, aangegeven een aanzienlijke bijdrage te willen leveren aan het stabiliseringsproces in Zuidoost-Europa. Die bijdrage zal worden gefinancierd uit de HGIS. De budgettaire omvang van de HGIS is gerelateerd aan de ontwikkeling van het BNP. Additionele financiële ruimte binnen de HGIS maakt het mogelijk voor de eerstkomende jaren een bedrag van circa hfl. 500 miljoen op jaarbasis te reserveren. De begrotingsstukken die uw Kamer op de derde dinsdag in september ontvangt, zullen een nadere uitwerking bevatten. Over de wijze van besteding van de voorziene Nederlandse bijdragen aan het stabiliseringsproces van de hele regio zal de Minister voor Ontwikkelingssamenwerking U, zoals is toegezegd, later in de maand september een aparte notitie doen toegaan. De heer Hombach, Speciale Coördinator voor het Stabiliteitspact, bevordert het bereiken van de doelstellingen van het Pact, in nauwe samenwerking met de regeringen en relevante instellingen van de landen alsmede relevant internationale organisaties en instellingen. Hij zal een werkplan voorleggen aan de door hem voor te zitten Regionale Tafel, die zal zorgen voor coördinatie van de activiteiten van de zogenaamde Werk Tafels. Deze Tafels voor resp. Democratisering en Mensenrechten, Economische Reconstructie en Ontwikkelingssamenwerking, alsmede Veiligheidskwesties zullen op bestaande deskundigheid, instellingen en initiatieven voortbouwen. De deelnemende staten hebben zich in het Pact verplicht tot effectieve onderlinge coördinatie, ook bij hun optreden binnen relevante internationale organisaties en instellingen zoals EU, NAVO, VN, OVSE, Raad van Europa, Wereldbank, IMF, EBRD, Europese Investerings Bank.	 Buitenlandse Zaken
 KVR10125.xml	 1999	 RPF	 Vragen naar aanleiding van berichten in het Agrarisch Dagblad van 14 mei j.l. dat Avebe, ondanks het uitblijven verlengen van haar vergunning, doorgaat met de teelt van genetisch gemanipuleerde aardappelen.	 Is het waar dat Avebe, ondanks het tot op heden achterwege blijven van de verlenging van de proefveldvergunning voor de teelt van genetisch gemanipuleerde aardappelen door het ministerie van Volkshuisvesting, Ruimtelijke Ordening en Milieubeheer, toch doorgaat met deze omstreden teelt? Zijn de berichten waar dat Avebe daarbij gebruik maakt van de aan het handelshuis Hettema verleende vergunning voor de teelt van genetisch veranderde pootaardappelen? Zo ja, op welke wettelijke regeling(en) is deze handelwijze gebaseerd? Is in het onderhavige geval sprake van een constructie die wellicht voldoet aan de letter van de wet maar zeker niet aan de door de wet(gever) beoogde zorgvuldigheid op dit gevoelige terrein? Zo ja, staan de regering nog instrumenten ter beschikking om een en ander tegen te gaan c.q. te corrigeren? Zo neen, acht u het dan niet nodig dat de regel op dit punt worden aangescherpt? Is het waar dat vergunningen voor het genetisch veranderen van organismen worden verleend aan de aanvrager van de vergunning en dat deze derhalve niet overdraagbaar is aan anderen? Zo ja, dient het dan ook niet onmogelijk te zijn dat derden gebruik maken van de in een bepaalde vergunning gecreëerde mogelijkheden? Zijn vergunningen ten behoeve van de teelt van genetisch veranderde gewassen afgegeven op basis van de beoordelingsprincipes «stap voor stap» en «geval voor geval» en op basis van specifiek aangewezen percelen grond? Zijn de te stellen eisen en voorwaarden derhalve dermate specifiek dat moet worden gesproken van een unieke vergunning? Zo ja, hoe kan Avebe nu dan «meeliften» op een aan Hettema verleende vergunning voor de teelt van genetisch veranderde aardappelen? Agrarisch Dagblad, 14 mei 1999	 Zoals toegelicht in de antwoorden op de vragen van de leden Stellingwerf (RPF) over genetisch gemanipuleerde aardappelen (2989912390, ingezonden 3 mei 1999), is een van de mogelijkheden die AVEBE in de ontstane situatie open staat een vergunninghouder, die vergunning heeft voor teelt van de bedoelde genetisch gemodificeerde aardappelrassen, te verzoeken deze aardappelen binnen die vergunning mee te nemen. Hettema BV te Emmeloord heeft een dergelijke vergunning. Hettema BV is voornemens een deel van het pootgoed van AVEBE te gaan telen onder die vergunning. Op het moment dat een vergunninghouder zoals Hettema BV besluit de aardappelen te telen onder zijn vergunning, is die vergunninghouder – en niet AVEBE – verantwoordelijk voor het uitvoeren van de teelt conform de voorschriften van zijn vergunning. De in het vorige antwoord genoemde mogelijkheid dat een bedrijf als Hettema BV de teelt uitvoert ten behoeve van AVEBE is conform de wet. Hettema BV heeft een vergunning voor het telen van de bedoelde genetisch gemodificeerde aardappelrassen. Waar het pootgoed vandaan komt is niet van belang. Overigens zijn de omvang van de teelt en de wijze van verwerken niet gelijk aan de aanvraag die AVEBE heeft ingediend voor verlenging. Hettema BV is te allen tijde gebonden aan de beperkingen en voorschriften van zijn eigen vergunning. Vergunningen voor teelt van genetisch gemodificeerde planten zijn gebonden aan een vergunninghouder. Het conform de vergunning telen van de aardappelen komt dan ook geheel en al voor verantwoording van de vergunninghouder. In het bedoelde geval is het dus Hettema BV die gebruik maakt van de aan zijn vergunning verbonden rechten. Bij de beoordeling van een vergunning wordt gewerkt volgens de «stap voor stap» en de «van geval tot geval» benadering. Bij de beoordeling van mogelijke risico’s voor mens of milieu is de locatie van het specifieke perceel in het algemeen niet relevant. De precieze locatie van het perceel waarop de teelt wordt uitgevoerd is wel relevant voor controle door de Inspectie Milieuhygiëne. De toegestane omvang van de vergunning wordt onder meer bepaald door beschrijving van de genetisch gemodificeerde planten en van de activiteiten die met die planten mogen worden uitgevoerd. In het onderhavige geval zijn de genetisch gemodificeerde aardappelrassen dezelfde als die van AVEBE.	 Volkshuisvesting, Ruimtelijke Ordening en Milieubeheer
 KVR10126.xml	 1999	 VVD	 Vragen over de vacature bij de International Baccalaureate Organisation (IBO), een ondersteunende organisatie voor internationale scholen.	 Kent u de belangrijke bijdrage die de Nederlandse overheid heeft geleverd aan het totstandkomen van de International Baccalaureate Organisation (IBO), een organisatie die thans zo’n 770 internationale scholen wereldwijd ondersteunt? Bent u bekend dat de Nederlandse overheid al sinds de oprichting een zetel heeft bezet in de Standing Conference of Governments van de IBO maar dat deze zetel vacant is sinds het vertrek van de laatste Nederlandse vertegenwoordiger in 1998? Bent u van plan om deze zetel weer te laten bezetten door een vertegenwoordiger namens de Nederlandse overheid, zodat zij invloed kan uitoefenen op de ontwikkeling van het IB-onderwijs, mede in het belang van de scholen voor Internationaal Georiënteerd Voortgezet Onderwijs in Nederland? Zo ja, kunt u de Kamer hierover informeren? Zo neen, waarom niet?	 Ja. De zetel is niet in 1998 vacant gekomen maar per 1 augustus 1999 na het vertrek van de laatste Nederlandse vertegenwoordiger. Ik onderschrijf het belang van deelname aan de Standing Conference of Government van de IBO. Zo spoedig mogelijk zal een Nederlandse vertegenwoordiger worden aangewezen om de vacante zetel te bezetten.	 Onderwijs, Cultuur en Wetenschappen
 KVR10127.xml	 1999	 SP	 Vragen over de toegankelijkheid van het openbaar vervoer voor mensen met een handicap, gezien het voornemen van de Nederlandse Spoorwegen geen individuele vervoersvoorzieningen meer te bieden op ruim 200 stations. De nieuwe reisservice Traxx biedt deur-tot-deur-vervoer, maar levert slechts op zestien stations gehandicapten service.	 Bent u op de hoogte van het voornemen van NS om het aantal stations waar individuele vervoersvoorzieningen worden geboden aan reizigers met een handicap terug te brengen van ruim 200 naar nul? Is dit een direct gevolg van de komst van de nieuwe reisservice Traxx, die deze service zal bieden op slechts 16 stations? Is het waar dat door de komst van Traxx er weliswaar deur-tot deurvervoer ontstaat in bijna het hele land, maar dat doordat er nog slechts op 16 stations gehandicapten service zal worden geboden, dit vervoer mogelijk een langere reistijd en hogere kosten met zich meebrengt? Zo ja, deelt u onze mening dat dit onwenselijk is en dat het de voorkeur verdient dat NS op haar stations individuele reisvoorzieningen blijft bieden? Bent u bereid afspraken te maken met NS om een beperking van de individuele reisvoorziening voor gehandicapten zoveel mogelijk te voorkomen? Hoe verhouden de voornemens van NS zich tot de in het regeerakkoord opgenomen afspraak dat de toegankelijkheid van het openbaar vervoer voor mensen met een handicap werkelijk moet verbeteren?	 Ik heb kennis genomen van de vragen en de berichten in de pers inzake de hulpverlening aan gehandicapten en ouderen door de NS op de stations. Er zijn circa 375 spoorstations in Nederland. Daarvan worden er circa 30 niet door NSR bediend en zijn circa 150 toegankelijk in die zin dat reizigers met een beperkte mobiliteit de perrons kunnen bereiken. Het zijn deze circa 150 stations waar assistentie wordt aangeboden bij het in- en uitstappen van de treinen. Zolang het openbaar vervoer in Nederland nog niet zodanig toegankelijk is dat een reiziger met een beperkte mobiliteit er zelfstandig gebruik van kan maken, heeft een reisservice als TraXX de taak bovenregionale reizen van een gehandicapte reiziger te organiseren voor zover die een sociaal karakter hebben (derhalve bijvoorbeeld niet het woon-werkverkeer, leerlingenvervoer, zittend ziekenvervoer en dergelijke). Daarbij dient TraXX in beginsel gebruik te maken van het bestaande openbaar vervoer. TraXX biedt aan gehandicapten die geen gebruik maken van een rolstoel op alle stations assistentie aan. Voor rolstoelgebruikers kan de organisatie slechts op 16 stations assistentie verzorgen. Het ontstaan van TraXX heeft NSR wederom aanleiding gegeven zich omtrent het continueren van de eigen assistentieverlening te beraden. TraXX dient in beginsel gebruik te maken van het bestaande openbaar vervoer en zorg te dragen voor vervoer dat recht doet aan de specifieke kenmerken die de handicap van de pashouder met zich meebrengt. TraXX bepaalt, gelet op de indicatiestelling van de gehandicapte, welke vervoersvoorzieningen het goedkoopst maar adequaat zijn. Het is – in eerste instantie – aan deze organisatie om te bepalen wanneer daar sprake van is. NSR is kenbaar gemaakt dat het wenselijk wordt geacht dat beslissingen inzake het al dan niet continueren van de huidige assistentieverlening en dergelijke pas worden genomen nadat deze tussen rijk en NSR zijn besproken. Inmiddels heeft een gesprek plaatsgevonden waarbij de betrokken partijen (NSR, TraXX, Gehandicaptenraad en de Ministeries van Sociale Zaken en Werkgelegenheid en Verkeer en Waterstaat). Ik ben verheugd dat daarbij een aantal voor alle partijen bevredigende afspraken zijn gemaakt. Belangrijkste daarvan is dat NSR zowel de Gehandicaptenraad als mij nadrukkelijk verzekerd heeft dat zij haar service niet zal verminderen, zolang geen structurele verbetering van de toegankelijkheid in het openbaar vervoer is verwezenlijkt. Daarnaast zal ik het initiatief nemen tot het op korte termijn doen uitvoeren van een onderzoek naar de beste wijze waarop de integrale aanpak van deze mobiliteitsproblemen kan worden gerealiseerd. De belangenorganisaties worden daar uitdrukkelijk bij betrokken. Tot slot zullen NSR en TraXX zich beraden op de onderlinge afstemming van de assistentieverlening. Mogelijk kan zo het aantal van 16 stations waarop door TraXX assistentie wordt verleend, uitgebreid worden. Het beleid inzake de verbetering van de toegankelijkheid van het openbaar vervoer is uitgewerkt in mijn brief aan de Kamer van 16 juli 1999. Het einddoel is optimaal toegankelijk openbaar vervoer waarvan personen met een beperkte mobiliteit zelfstandig gebruik kunnen maken. In een dergelijke situatie behoeft de reiziger dan geen hulp meer bij het in- en uitstappen van het vervoermiddel. In de tijd nodig voor het bereiken van deze doelstelling moeten tijdelijke oplossingen worden gezocht en gevonden. Een van die oplossingen is de dienstverlening die door TraXX wordt aangeboden. Een mogelijke andere oplossing is assistentieverlening door de vervoerders, al dan niet met behulp van (rolstoel-)liften. Als zodanig verhoudt een mogelijk besluit tot beëindiging van de assistentieverlening zich slecht met het beleid van de regering. De afspraken zoals onder punt 4 nader zijn aangegeven, dienen juist om vanuit de huidige situatie te komen naar een goede structurele oplossing, waarbij het belang van de betrokken reizigers belangrijk uitgangspunt vormt. Kamerstuk 26 200 XII, nr. 43	 Verkeer en Waterstaat
 KVR10128.xml	 1999	 CDA	 Vragen over het mogelijk stopzetten van de dienstverlening aan gehandicapte reizigers, respectievelijk ouderen, door de Nederlandse Spoorwegen. (Zie ook de vragen van het lid Giskes, Aanhangsel Handelingen nr. 1953, Vergaderjaar 1998-1999, en de leden Oedayraj Singh Varma en Van der Steenhoven, ingezonden 17 augustus 1999).	 Stopt de NS grotendeels met het verlenen van service aan gehandicapten? Is deze opstelling van de NS in overeenstemming met de thans lopende prestatieafspraken met het Rijk? Welke maatregelen gaat u treffen opdat de NS weer opnieuw haar dienstverlening aan gehandicapte reizigers opneemt? Acht u het acceptabel dat de NS zich in hoofdzaak alleen nog maar wil richten op grote groepen reizigers, waardoor het voor bijzondere categorieën reizigers (ouderen, gehandicapten, speciaal vervoer) in toenemende mate onmogelijk wordt nog per trein te reizen? Wat gaat u hier tegen doen?	 Ik heb kennis genomen van eerdere berichten in de pers inzake de service aan gehandicapten en ouderen door de NS. Na overleg daarover met NSR heeft deze mij en de Gehandicaptenraad uitdrukkelijk toegezegd dat zij haar service niet zal verminderen zolang geen structurele verbetering van de toegankelijkheid in het openbaar vervoer is verwezenlijkt. In het huidige overgangscontract met NS zijn eventuele afspraken over de assistentieverlening aan gehandicapten en ouderen niet opgenomen. Zie het antwoord onder punt 1. Daaraan kan nog worden toegevoegd dat ik, in het kader van het beleid inzake de verbetering van de toegankelijkheid van het openbaar vervoer zoals dat is uitgewerkt in mijn brief aan de Kamer van 16 juli 1999 , het initiatief nemen tot het op korte termijn doen uitvoeren van een onderzoek naar de beste wijze waarop de integrale aanpak van deze mobiliteitsproblemen kan worden gerealiseerd. De belangenorganisaties en het Ministerie van Sociale Zaken en Werkgelegenheid worden daar uitdrukkelijk bij betrokken. Kamerstuk 26 200 XII, nr. 43	 Verkeer en Waterstaat
 KVR1013.xml	 1995	 GroenLinks	 De vragen betreffen de buitenproportionele inzet van militaire middelen en de schendingen van de mensenrechten in de stad Grozni.	 Beschouwt de Nederlandse regering het Russische optreden in Tsetsjenie¨ als legitiem? Zo ja, hoe kan de Nederlandse regering tot een dergelijke uitspraak komen gezien de buitenproportionele inzet van militaire middelen door de Russische autoriteiten tegen de bevolking van Tsetsjenie¨ en de vergaande schendingen van de mensenrechten met name in de stad Grozni? Hoe verhouden de Russische militaire acties zich tot het feit dat Rusland de code van goed gedrag in het kader van de Organisatie van Veiligheid en Samenwerking in Europa ook ondertekend heeft? Is het in het stadium van het conflict niet logischer om te pleiten voor onmiddellijke stopzetting van de Russische militaire acties zoals onlangs gedaan door Zweden, Denemarken en Noorwegen? Bent u daartoe bereid? Zo neen, waarom niet? Heeft de Franse regering de andere Unie-lidstaten opgeroepen druk op Moskou uit te oefenen om de militaire acties te staken? Zo ja, op welke manier en in welk internationaal verband overweegt u aan de Franse oproep gehoor te geven? Zie Trouw,, 4 januari 1995	 Vanuit volkenrechtelijk oogpunt vormt de autonome republiek Tsjetsjenie¨ een integraal onderdeel van de Russische Federatie en kan de bemoeienis van de Russische Federatie met de constitutionele orde in Tsjetsjenie¨ als legitiem worden beschouwd. De regering is echter van mening dat de grootschalige inzet van militaire middelen en de massale toepassing van geweld zoals bombardementen, onder meer op burgerdoelen, niet in verhouding stond en staat tot het te bereiken doel nl. het herstel van de constitionele orde. De militaire acties van de Russische Federatie hebben tot ernstige schending van de mensenrechten geleid en zijn in strijd met onder meer de normen die de Russische Federatie in het kader van de Organisatie voor Veiligheid en Samenwerking (OVSE) heeft onderschreven. De Regering meent dat de militaire operatie van de Russische Federatie in Tsjetsjenie¨ ook in strijd is met de verplichtingen, die de Russische Federatie op zich nam bij het ondertekenen van de Code of Conduct tijdens de top van Boedapest in november jl. De Regering heeft op 14 december 1994 en op 3 en 6 januari jl. middels de woordvoering van Buitenlandse Zaken haar standpunt t.a.v. de crisis in Tsjetsjenie¨ kenbaar gemaakt. Bovendien zijn de demarches van de Trojka van de Europese Unie op 30 december en op 5 en 13 januari met actieve medewerking van Nederland voorbereid en mede namens Nederland uitgevoerd. Op 6 januari is de Russische Ambassadeur in Den Haag naar aanleiding van de Tsjetsjeense crisis op het ministerie van Buitenlandse Zaken ontboden. Het standpunt van de Regering en de Europese Unie is bij deze gelegenheden steeds geweest dat de toepassing door het Russische leger van geweld disproportioneel was en onmiddellijk zou moeten worden gestopt, met inbegrip van de bombardementen op Crozny. Zowel bij de woordvoering van Buitenlandse Zaken als bij de demarches van de Europese Unie is derhalve steeds een klemmend beroep gedaan op de Russische Federatie om de militaire acties te stoppen en de onderhandelingen met de vertegenwoordigers van Tsjetsjenie¨ te hervatten. Voorts is in Moskou en tegenover de Russische Ambassadeur in Den Haag erop aangedrongen om de OVSE, dat bij uitstek een kader biedt voor een regeling van het conflict, te betrekken bij bemiddeling en de totstand brenging van een vreedzame regeling.	 Buitenlandse Zaken
 KVR10131.xml	 1999	 GroenLinks	 Vragen over het informeren van de Tweede Kamer over wijzigingen in het uitzettingsbeleid ten aanzien van Turkse Koerden.	 Hebt u besloten de uitzettingen van Turkse Koerden naar Turkije op te schorten in verband met berichten over problemen die uitgezette Turkse Koerden in Turkije hebben ondervonden? Zo ja, wat waren de problemen en op welke wijze wordt dit onderzocht door de minister van Buitenlandse Zaken? Betekent deze beleidswijziging dat u niet langer van mening bent dat uitzetting van uitgeprocedeerde Koerdische vreemdelingen naar Turkije verantwoord is? Waarom is de Kamer niet op de hoogte gesteld van deze beleidswijziging, alsmede van de zorgwekkende berichten die hiertoe aanleiding hebben gegeven? Zou dit niet gepast zijn geweest, met name gelet op mijn eerdere schriftelijke vragen hieromtrent? Zou een dergelijke opschorting niet gepaard dienen te gaan met een opschorting van overdracht van Dublinclaimanten naar landen die wel uitgeprocedeerde Koerden terugsturen naar Turkije? Zo neen, op welke wijze sluit u mogelijke strijd met het refoulementbeginsel van het Vluchtelingenverdrag en het Europees Verdrag voor de Rechten van de Mens uit? Bent u, gelet op de ontwikkelingen ten aanzien van Koerden in Turkije, momenteel bereid de uitzettingen op te schorten totdat het nieuwe ambtsbericht in de Kamer aan de orde is geweest? Zo neen, neemt u daarmee niet het risico dat u afwijkt van uw uitgangspunt dat «alleen personen over wier veiligheid na terugkeer geen twijfel bestaat, in aanmerking komen voor terugkeer naar hun land van herkomst»? Zal de Kamer op de hoogte worden gesteld van de resultaten van het onderzoek van de minister van Buitenlandse Zaken? Bent u bereid in het vervolg de Kamer op de hoogte te stellen van wijzigingen in het uitzettingsbeleid? Kenmerk 781219/99/IND, afdeling uitvoeringsbeleid, 27 juli 1999 Vraag 5 van de schriftelijke vragen van Karimi en Halsema van 1 juni, nr. 1594 Antwoord op vraag 5 en 6 van staatssecretaris Cohen van 21 juni, nr. 1594	 Vanwege een bericht dat een uitgeprocedeerde Turkse asielzoeker met Koerdische achtergrond na terugkeer in Turkije mogelijk de dood zou hebben gevonden, heb ik zorgvuldigheidshalve de Minister van Buitenlandse Zaken verzocht een onderzoek in te stellen. Het Ministerie van Buitenlandse Zaken verrichtte ten tijde van het stellen van deze vragen in Turkije onderzoek naar de onderhavige kwestie en zou mij van de resultaten van dit onderzoek door middel van een ambtsbericht op de hoogte stellen. Ik heb besloten om hangende dit onderzoek, en in afwachting van de resultaten daarvan, de uitzetting van Turks Koerdische vreemdelingen op te schorten. Er was geen sprake van een beleidswijziging doch slechts van een tijdelijke opschorting van de uitzetting van Turks Koerdische vreemdelingen hangende het onderzoek van het Ministerie van Buitenlandse Zaken. Daar het bericht (zie vraag 1) nog onderwerp van onderzoek was, en de definitieve resultaten daarvan mij nog niet bekend waren, heb ik het vooralsnog niet opportuun geacht de Kamer hierover te informeren. Nee. Voor de toepassing van het verwijderingsbeleid is de verantwoordelijkheid van een andere Dublinstaat voor de behandeling van het asielverzoek een relevant gegeven dat maakt, dat ik asielzoekers waarvoor een andere staat de verantwoordelijkheid draagt niet op dezelfde wijze behoefte behandelen als diegenen waarvoor Nederland verantwoordelijk is (Rechtseenheidskamer vreemdelingenzaken, Awb 96/9092, 19 december 1996). Op basis van het interstatelijk vertrouwensbeginsel kan ik er van uit gaan dat een andere Dublinstaat geen uitgeprocedeerde asielzoekers terugstuurt, wier verwijdering in strijd zou komen met internationale verplichtingen. Nee, inmiddels heeft de Minister van Buitenlandse Zaken mij bij ambtsbericht van 26 augustus 1999, de dood van de betreffende uitgeprocedeerde asielzoeker bevestigd. De Turkse autoriteiten zijn door de Minister van Buitenlandse Zaken om een officiële reactie gevraagd. In afwachting daarvan blijft de uitzetting van Turks Koerdische vreemdelingen opgeschort. Ik verwacht deze reactie op korte termijn. Overigens ben ik niet voornemens, in geval er geen sprake is van een beleidswijziging doch slechts van een tijdelijke opschorting van het uitzettingsbeleid, de Kamer daarvan onmiddellijk op de hoogte te stellen.	 Justitie
 KVR10132.xml	 1999	 RPF	 Vragen naar aanleiding van de uitspraak van de Utrechtse arrondissementsrechtbank dat de gemeente Utrecht geen gebruik kan maken van haar voorkeursrecht wanneer een grondeigenaar met een projectontwikkelaar een overeenkomst heeft gesloten om op die grond woningen te bouwen.	 Hebt u kennisgenomen van het onderzoek van dr. K. Caminada van de Rijksuniversiteit Leiden, waaruit blijkt dat de aftrek van de hypotheekrente het rijk dit jaar 3,2 miljard méér kost dan was begroot? Hoe groot zal de budgettaire tegenvaller naar uw verwachting in 1999 zijn, gelet op de meevallers in de sfeer van eigen woningbezit die hier tegenover staan, zoals een hogere opbrengst van de overdrachtsbelasting en het huurwaardeforfait? Hoe beoordeelt u het dat 45% van het fiscale voordeel (4,8 miljard) terecht komt bij slechts 7% van de woningbezitters, die in de hoogste inkomenscategorie zitten? Kunt u aangeven hoe het fiscale voordeel in de loop van de jaren is verdeeld over de verschillende inkomenscategorieën? Is de gegroeide situatie nog in overeenstemming met aan het oorspronkelijke doel van de hypotheekrente-aftrek, te weten bevordering van het eigen woningbezit, nu bijna de helft van het fiscale voordeel terechtkomt bij een kleine groep mensen in de hoogste inkomenscategorieën? Zo ja, kunt u dit onderbouwen? Zo neen, welke beleidsmatige consequenties moeten daaraan dan worden verbonden? Ziet u het als overheidstaak om het bezit van hele en halve kastelen door dit fiscale instrument te stimuleren? Valt dit ook onder de noemer bevordering van het eigen woningbezit? Kunt u aangeven wat de budgettaire gevolgen zijn van een beperking van de aftrek van hypotheekrente tot hypotheekbedragen van f 400 000,– respectievelijk f 500 000,–? Wanneer komen wat u betreft de grenzen in zicht van de fiscale bevordering van het eigen woningbezit? Betekent het feit dat de regering in het regeerakkoord afspraken heeft gemaakt over de aftrekbaarheid van hypotheekrente dat dit onderwerp onder alle omstandigheden in de resterende regeertermijn in het kabinet niet meer bespreekbaar is? Kunt u aangeven hoe de verdeling van het fiscaal voordeel over de verschillende inkomenscategorieën er onder het nieuwe belastingstelsel zal uitzien? Volkskrant, 31 juli jl. idem. Vragen van het lid Vendrik (GroenLinks) aan de minister en de staatssecretaris van Financiën over de hypotheekrenteaftrek. (Ingezonden 10 augustus 1999) Komt de schatting op 10,9 miljard van de budgettaire derving als gevolg van de fiscale behandeling van het eigen huis voor het jaar 1998 uit het recente onderzoek overeen met de meest recente schattingen van het Ministerie van Financiën? Zo neen, valt dit verschil te verklaren? Zo ja, hoe valt het enorme verschil (3,2 miljard) met de schatting van het kabinet van december 1997 te verklaren? Klopt de risico-analyse voor de overheidsfinanciën die in het rapport naar voren komt: een ⁄ % rentestijging leidt tot circa 1,2 miljard extra budgettaire derving? Hoe staat het kabinet tegenover de mogelijkheid om de budgettaire risico’s voor de overheid te beperken door een scherpe toetsing van het uitgangspunt dat rente uitsluitend in aftrek kan worden gebracht die daadwerkelijk samenhangt met de financiering van de verwerving, het onderhoud of de verbetering van de eigen woning (zoals ook al door de SER is voorgesteld)? Is het naar de mening van het kabinet dan nog terecht dat de fiscale behandeling van het eigen huis niet als belastinguitgave wordt gezien, maar wordt gezien als onderdeel van de primaire heffingsstructuur van de wet (dat is de eigenlijke fiscale doelstelling dat een belasting wordt geheven ter financiering van overheidsuitgaven, op zodanige wijze dat de daaruit voortvloeiende lasten op evenwichtige wijze wordt verdeeld)? Caminada, K., «Aftrekpost eigen woning: wie profiteert in welke mate?, ontwikkeling, omvang en verdeling van de hypotheekrenteaftrek en de bijtelling fiscale huurwaarde», Department of Economics Research Memorandum 99.02, Faculty of Law, Leiden University	 	 Financiën
 KVR10134.xml	 1999	 SP	 Vragen naar aanleiding van het bericht "Fiscus maakt zeven geheime deals openbaar" in het Financieel Dagblad van 6 juli 1999, over de aard van deze deals en mogenlijke belastingconcurrentie.	 Kent u het bericht «Fiscus maakt zeven geheime deals openbaar»? Bestaat er een zogenaamde ruling met Reebok in Rotterdam? Is het waar dat de Franse regering bij monde van minister Aubry bezwaar heeft gemaakt tegen deze deal? Staat deze ruling in de belangstelling van de Europese Commissie omdat het een vorm van verkapte staatssteun zou zijn? Is het rulings beleid niet een vorm van schadelijke belastingconcurrentie? Vindt u het rulings beleid niet in strijd met het gelijkheidsbeginsel omdat met individuele bedrijven geheime afspraken worden gemaakt? Wat is in de inhoud van de gemaakte costplusregelingen? Bent u bereid de precieze afspraken met bij naam genoemde bedrijven openbaar te maken? Kunt u garanderen dat het rulings beleid de schatkist geen financieel nadeel oplevert? Financieel Dagblad, 6 juli 1999	 Ja. De geheimhoudingsplicht van artikel 67 Algemene wet in zake rijksbelastingen (hierna: AWR) staat eraan in de weg informatie over individuele belastingplichtigen openbaar te maken. De Europese Commissie heeft Nederland in kennis gesteld van haar besluit een onderzoek in te stellen naar vermeende staatssteun door Nederland aan het Amerikaanse bedrijf Reebok te Rotterdam. De Franse regering heeft zich ter zake niet tot de Nederlandse regering gewend. Bij de bespreking van de hoofdlijnen van het rulingbeleid is als omschrijving van een ruling opgenomen: een de belastingdienst bindende toezegging vooraf (binnen wet, jurisprudentie en resoluties) over de toepassing van het Nederlandse belastingrecht in internationaal concernverband dan wel in grensoverschrijdende situaties . Daarnaast is aangegeven dat binnen het rulingbeleid wordt aangesloten bij de door de OESO geformuleerde uitgangspunten over winstbepaling. Tevens worden geen rulings afgegeven indien sprake is van fraus legis dan wel sprake zou zijn van een handelen dat in strijd komt met de goede trouw die verdragspartners jegens elkaar verschuldigd zijn. Het rulingbeleid is een open systeem, waarvan de gepubliceerde standaardrulings deel uitmaken. Soms zijn meer specifieke rulings aan de orde, die gelet op de uitspraak van de Raad van State in beginsel openbaar worden gemaakt . Op deze wijze wordt gestreefd naar een optimale transparantie van het rulingbeleid, waarbij recht wordt gedaan aan de spanning tussen de geheimhoudingsplicht ex artikel 67 AWR en de gewenste openheid van beleid. Bij de afgifte van een ruling krijgt de belastingplichtige op basis van de door hem aangedragen feiten zekerheid vooraf over zijn fiscale behandeling, waar hij deze zekerheid anders eerst achteraf bij het vaststellen van de aanslag zou hebben verkregen. Het rulingbeleid is van toepassing op iedere belastingplichtige die onder het bereik van dit – openbare – beleid valt. De toepassing van het gelijkheidsbeginsel binnen het rulingbeleid wordt mede hierdoor gewaarborgd. Gezien het hiervoor geschetste kader waarbinnen rulings worden afgegeven en de wijze waarop het beleid inzichtelijk wordt gemaakt, ben ik van mening dat het rulingbeleid niet als een vorm van schadelijke belastingconcurrentie jegens andere landen kan worden aangemerkt. Zoals uit het in het antwoord op de vragen 5, 6 en 7 geschetste beleidskader reeds blijkt, voorziet het rulingbeleid uitsluitend in het verstrekken van zekerheid vooraf aan belastingplichtigen over de toepassing van het recht. Een ruling leidt dus niet tot een lager te betalen belastingbedrag en levert voor de schatkist geen financieel nadeel op. Voor zover het open, transparante en toegankelijke beleid bijdraagt aan de aantrekkelijkheid van Nederland als vestigingsland kan er sprake zijn van een per saldo toename van de belastinggrondslag in Nederland. Kamerstuk 24 086, nr. 1, paragraaf 2.1 Uitspraak van de Afdeling bestuursrechtspraak van de Raad van State, 12 januari 1999, nr. H01.96.1199 Publicatie op Internet-site van Ministerie van Financiën, kenmerk: WJB99-534	 Financiën
 KVR10135.xml	 1999	 CDA	 Vragen naar aanleiding van het ANP-bericht van 3 augustus 1999 dat uit het hulpfonds van de Europese Unie voor investeringen in Afrika, Azië en Latijns-Amerika, ECIP, ruim 90 miljoen gulden is verdwenen.	 Hebt u kennisgenomen van het bericht in het Duitse weekblad Stern dat uit het hulpfonds van de Europese Unie voor investeringen in Afrika, Azië en Latijns-Amerika, ECIP, ruim 90 miljoen gulden is verdwenen? Bent u bereid navraag te doen bij de Europese Commissie en deze kwestie aan de orde te stellen in de Raad van Ministers? Welke maatregelen acht u noodzakelijk om in de toekomst dergelijke fraude te voorkomen? ANP, 3 augustus 1999	 Ja. De regering heeft navraag gedaan bij de Commissie over de vermeende fraude met gelden uit ECIP (EC Investement Partners). Het betreft hier een financiële faciliteit van de Europese Unie met als voornaamste doelstelling het bevorderen van wederzijds voordelige investeringen in gezamenlijke ondernemingen van EG-ondernemers en ondernemers uit de ontwikkelingslanden in Latijns-Amerika, Azië, het Middellandse-Zeegebied en Zuid-Afrika. De Commissie heeft voor de uitvoering van het programma kaderovereenkomsten gesloten met diverse financiële instellingen (ontwikkelingsbanken, handelsbanken e.d.) die optreden als bemiddelaar. De financiële instellingen zijn in praktijk partners in het programma en veelal lopen de aanvragen voor hetzij subsidiëring, hetzij renteloze voorschotten, hetzij deelnemingen aan de vorming van eigen vermogen of participatieleningen via hen. De verantwoordelijke Commissiedienst, DG Ib (externe relaties), heeft in een reactie op het artikel aangegeven dat zij bezig is met een terugvorderingsoperatie zodat 1348 subsidiedossiers ter waarde van 42 miljoen euro, ongeveer 90 miljoen gulden, kunnen worden gesloten. Het grootste gedeelte van dit bedrag staat uit op tegenrekeningen bij diverse financiële instellingen. Hoewel deze informatie erop duidt dat fraude niet aan de orde is, is de Regering bezorgd over de vertragingen bij de uitvoering van het ECIP-programma bij de Commissie en het gebrek aan transparantie. De regering zal deze problematiek in de kennismakingsgesprekken met de leden van de nieuwe Commissie aan de orde stellen. Afhankelijk van het resultaat zal de regering de problematiek in de Raad van Ministers aan de orde stellen. Naast het aanspreken van de nieuwe Commissie biedt ook het aflopen van de verordening een aanknopingspunt. De huidige verordening (nr. 213/96) heeft een looptijd van vijf jaar (1995–1999) en een budget van 250 miljoen euro. De Commissie-Prodi zal naar verwachting met een voorstel komen voor een nieuwe conceptverordening. Het standpunt van de Nederlandse regering ten aanzien van continuering van de ECIP-faciliteit zal onder meer afhangen van de mate waarin aanscherpingen zijn ondernomen om herhaling van vertraging in de uitvoering van het investeringsprogramma te voorkomen. Hierbij zal ook het evaluatierapport van Deloitte & Touche over ECIP, dat naar verwachting dit najaar aan de nieuwe Commissie zal worden aangeboden, worden meegenomen.	 Buitenlandse Zaken
 KVR10136.xml	 1999	 CDA	 Vragen gaan in op de modernisering van de regels inzake toepassingen van de artikelen 85 en 86 van het EU-verdrag, en de gevolgen voor de huidige Nederlandse Mededingingswet.	 Kent u het bericht dat door reizigers naar de tropen «steeds lichtzinniger wordt omgegaan met malaria» en het middel Lariam tegen malaria niet geslikt wordt omdat men «geschrokken is van berichten over allerlei nare bijwerkingen»? Vormt het insecticide permethrine, voor het impregneren van bijvoorbeeld horren en bednetten, een probaat preventief middel tegen malaria en is het ongevaarlijk voor mensen? Kunt u bevestigen dat dit middel, in tegenstelling tot in andere landen, «in Nederland niet geregistreerd is voor het gebruik tegen malaria (...), terwijl het wel gewoon in vlooienbanden zit en met kilo’s in de land- en tuinbouw wordt gebruikt»? Welke invloed kan er van permethrine uitgaan op het milieu indien toegepast voor bijvoorbeeld het impregneren van horren en bednetten? Welke redenen liggen aan het niet-registreren van permethrine ten grondslag? Is het u bekend dat desondanks de tropenpoli van het Radboutziekenhuis in Nijmegen «toch permethrine uitdeelt aan haar eigen tropengangers»? Wat is uw oordeel daarover? Wordt overwogen permethrine alsnog in Nederland te registreren als preventief middel tegen malaria en, zo ja, onder welke condities zou het dan verkrijgbaar moeten zijn? De Gelderlander, 23 juli 1999	 	 Volksgezondheid, Welzijn en Sport
 KVR10137.xml	 1999	 CDA	 Vragen naar aanleiding van een bericht in het Financieel Dagblad van 4 augustus 1999 dat prof.dr. L. Koopmans, de adviseur van minister Borst (VWS), de medicijnenprijzen wil vrijlaten.	 Hebt u kennisgenomen van het bericht dat uw adviseur, prof.dr. L. Koopmans, de «medicijnenprijzen wil vrijlaten»? Wat is uw oordeel over de uitspraak van uw adviseur dat «uitgedrukt in hoeveelheid medicijnen Nederland een van de meest sobere landen is. Alleen in geld niet. Dat komt doordat de overheid de prijzen kunstmatig hooghoudt en de markt zijn werk niet laat doen»? Deelt u de opvatting van uw adviseur dat kortingen en bonussen «een gevolg zijn van Haagse regelgeving»? Wat vindt u van zijn uitspraak dat «de overheid heeft zitten prutsen» en dat hij omtrent de in het regeerakkoord ingeboekte besparing op het geneesmiddelendossier van mening is dat «dat overmoedig is, omdat je het systeem moet veranderen»? Heeft u een verklaring voor het feit dat uw adviseur in het recente verleden een rapport aan u heeft uitgebracht, dat ten grondslag ligt aan het huidige beleid, en dat de inhoud daarvan haaks staat op hetgeen hij nu kennelijk van mening is? Vormt deze omslag van denken ook voor u aanleiding het geneesmiddelenbeleid aan te passen? Zo neen, waarom niet? Wat is uw oordeel over zijn voorstel «om te experimenteren met de uitschakeling van de prijsregulering voor generieke geneesmiddelen», hetgeen in zijn visie «zal leiden tot substantiële prijsverlagingen»? Kunt u garanderen dat met het door u uitgezette geneesmiddelenbeleid de in het regeerakkoord beoogde doelstellingen worden gehaald? Zo neen, waarom niet? Financieel Dagblad, 4 augustus 1999	 Ik heb kennisgenomen van diverse krantenberichten over een interview met prof. dr. Koopmans. Met de Stuurgroep kwaliteit en doelmatigheid farmaceutische zorg lange termijn heeft de heer Koopmans de opstellers van het regeerakkoord geadviseerd over de aanpak van geneesmiddelen. De heer Koopmans is nu lid van de Commissie begeleiding uitvoering geneesmiddelenbeleid onder voorzitterschap van oud-minister prof. dr. B. de Vries die zich bezighoudt met het beleid dat voortvloeit uit het regeerakkoord. In het regeerakkoord is voorzien in maatregelen op de korte termijn en maatregelen die pas op lange termijn hun uitwerking zullen hebben. Het geheel betekent een zeer complexe beleidsopgave. De commissie heeft tot taak de beleidsinspanning kritisch te beoordelen, te signaleren waar risico’s zitten of zullen optreden en aanbevelingen te doen voor een optimalisering van het beleid. De commissie zal zonodig ad hoc adviseren, maar in elk geval een totaaloordeel over het plan van aanpak geven. Wanneer de commissie het advies heeft afgerond zal ik hierop een reactie geven. Het lijkt niet in de rede te liggen dat ik reageer op tussentijds, op persoonlijke titel gedane uitspraken van leden van de commissie.	 Volksgezondheid, Welzijn en Sport
 KVR10138.xml	 1999	 GroenLinks	 Vragen naar aanleiding van een onderzoek van de Rijksuniversiteit Groningen en TNO Inro naar het economische belang van Schiphol en de Rotterdamse haven, waarvan de conclusie volgens prof. J. Oosterveen niet echt is verwerkt in de nota Ruimtelijke Economisch Beleid (Kamerstuk 26570, nr. 1).	 Hebt u kennisgenomen van het onderzoek van de Rijksuniversiteit Groningen en TNO Inro naar het economische belang van Schiphol en de Rotterdamse haven? Hoe beoordeelt u de conclusie dat de economische uitstraling van Schiphol en de Rotterdamse haven naar de eigen regio’s en de rest van het land geringer is dan van een gemiddelde andere economische sector? Hoe beoordeelt u de toelichting van prof. J. Oosterveen die vaststelt dat het ministerie van Economische Zaken de conclusie van het onderzoek niet echt heeft verwerkt in de nota Ruimtelijk Economisch Beleid («wel de plaatjes, maar niet de conclusies»)? In hoeverre is er bij het opstellen van deze nota wel gebruik gemaakt van dit onderzoek? Bent u bereid de conclusie van dit onderzoek te betrekken bij de besluitvorming over de toekomst van de luchtvaart en de uitbreiding van de Rotterdamse haven? Bent u bereid het onderzoeksrapport aan de Kamer ter beschikking te stellen? Het financieel dagblad, 30 juni 1999 Kamerstuk 26 570, nr. 1	 Ja. Het onderzoek is in mijn opdracht uitgevoerd. Die conclusie is op grond van dit onderzoek niet te trekken. Het onderzoek is uitgevoerd op basis van de financieel geadministreerde leveranties tussen economische sectoren in drie regio’s: het Noorden, Groot Amsterdam en Groot-Rijnmond. Doel van het onderzoek was een beter beeld te krijgen van de economische samenhang in deze regio’s met behulp van een toepassing van zogenaamde regionale input/output-tabellen. Op grond hiervan kunnen dan ook alleen uitspraken gedaan worden over de relatieve omvang van deze financiële relaties tussen sectoren. Dit mag niet veralgemeniseerd worden, zoals in de pers is gedaan, naar de economische betekenis van Schiphol of de haven van Rotterdam voor de Nederlandse economie. De analyse in het rapport wordt door mij in grote lijnen gedeeld. De, op basis van deze analyse, te vergaande conclusies zijn echter voor rekening van de onderzoekers. De onderzoekers waren ervan op de hoogte dat ik die conclusies niet deelde. Er was dan ook geen reden voor verbazing op dit punt. Op twee plaatsen in de Nota Ruimtelijk Economisch Beleid wordt verwezen naar dit onderzoek: bij de beschrijving van de economische samenhangen in de regio’s Groot-Amsterdam en Groot-Rijnmond (figuur 3.5 en 3.6 op bladzijde 64) en bij de beschrijving van de toenemende convergentie in de regionaal-economische ontwikkeling (figuur 3.30 op pagina 100). Dit onderzoek heeft op zich een veel te smalle focus om als basis te kunnen dienen voor de besluitvorming over de toekomst van de luchtvaart en de uitbreiding van de Rotterdamse haven. In het kader van die projecten zal een stevig onderzoeksprogramma uitgevoerd worden, gericht op de economische functie en betekenis van beide mainports voor de Nederlandse economie. Dit onderzoek kan op een aantal deelaspecten wel een nuttige bijdrage leveren aan de visievorming rond mainports. Ja . Bijlage ter inzage gelegd bij de afdeling Parlementaire Documentatie	 Economische Zaken
 KVR10139.xml	 1999	 SP	 Betreft het recht op bijzondere bijstand. In het nader antwoord laat minister De Vries weten, dat een afschrift van de circulaire bijzondere bijstand (BZ/UK/99/51299) ter inzage is gelegd bij de afdeling Parlementaire Documentatie van de Tweede Kamer.	 Herinnert u zich het antwoord op kamervragen over collectieve aanvullende gemeentelijke verzekeringen waarin u stelt dat «de keuze voor een aanvullende ziektekostenverzekering geen invloed heeft op het recht op bijzondere bijstand» en dat «als de belanghebbende is aangesloten bij een andere aanvullende verzekering dan de collectieve, dat niet aan te merken is als tekortschietend besef van verantwoordelijkheid en mag dat feit niet de verlening van de bijzondere bijstand in de weg staan»? 1, 2 Is de circulaire hierover inmiddels naar de gemeenten gestuurd en kan de Kamer hiervan een afschrift krijgen? Geldt datzelfde ook indien de belanghebbende is aangesloten bij een «gewone» aanvullende verzekering maar niet het toppakket heeft genomen? Is het u bekend, dat er gemeenten zijn zoals bijvoorbeeld Heteren, die uitgaan van het duurste pakket als voorliggende voorziening waarbij voor veel behandelingen 100% vergoeding geldt, en dientengevolge een belanghebbende met het gewone pakket waarbij een maximumpercentage en een maximumbedrag aan vergoedingen geldt, toch niet in aanmerking komt voor bijzondere bijstand? Zo ja, vindt u het terecht dat de gemeente het duurste pakket aanwijst als aanliggende voorziening en bent u bereid de gemeenten hierover te informeren? Is het u bekend dat het in Heteren gaat om het zogenaamde ideaalpakket van Amicon (25 gulden per persoon per maand) als het «gewone» pakket en het zogenaamde toppakket (37,50 per persoon per maand) als duurste pakket? Zo ja, kunt u zich voorstellen dat deze hoge bedragen een financiële drempel zijn voor mensen met lage inkomens? Is het u bovendien bekend dat Amicon voor het zogenaamde toppakket medische selectie toepast en dus niet iedereen hier voor in aanmerking komt? Zo ja, wat is uw mening hierover in het algemeen en in relatie met het feit dat dit pakket aangemerkt wordt als voorliggende voorziening? Is het u bekend dat Amicon per 1 januari jl. de orthodontie uit het gewone pakket heeft gehaald en mensen hiervoor nu een toppakket moeten nemen maar hiervoor niet in aanmerking komen indien het betreffende kind binnen 12 maanden hulp nodig heeft? Zo ja, wat vindt u van deze gang van zaken? Bent u van mening dat de toegankelijkheid van de tandzorg op deze manier nog goed geregeld is? Aanhangsel Handelingen, nr. 488, Vergaderjaar 1998–1999. Aanhangsel Handelingen, nr. 489, Vergaderjaar 1998–1999.	 Bijlage ter inzage gelegd bij afdeling Parlementaire Documentatie	 Sociale Zaken en Werkgelegenheid
 KVR1014.xml	 1994	 D66	 De vragen gaan over de mogelijkheid, de faciliteiten van de nieuwe marine-Rijkswerf ook voor derden te benutten.	 Beschikt de nieuwe marine-Rijkswerf in Den Helder over een capaciteit en unieke faciliteiten op het gebied van onderhoud, reparatie en restauratie die breder ingezet zouden kunnen worden dan alleen voor de marine? Bent u bereid te bevorderen, mede met het oog op behoud van werkgelegenheid, dat de Rijkswerf ook opdrachten kan gaan aannemen van andere onderdelen van de Rijksoverheid en van particulieren? Zo ja, wilt u de Kamer inlichten over de resultaten van de inspanningen terzake?	 	 Defensie
 KVR10140.xml	 1999	 CDA	 Vragen over de stijging van de toeristenbelasting in Nederlandse gemeenten en over de wenselijkheid van verdere standaardisatie van gemeentelijke heffingsgrondslagen. Het antwoord bevat gegevens over de opbrengsten uit de toeristenbelasting in de jaren 1995-1998.	 Kent u het krantenartikel met de titel: «Gemeenten verhogen lokale belastingen steeds meer; Vakantie in ons land duurder»? Onderschrijft u de conclusie uit het in dit artikel genoemde onderzoeksrapport van de Recron dat de toeristenbelasting in drie jaar tijd gemiddeld met 28,6% is gestegen? Wat vindt u van deze stijging vanuit het oogpunt van concurrentieverhoudingen in de toeristische/recreatieve branche tussen Nederlandse gemeenten onderling en tussen Nederland en de omringende landen? Kunt u een overzicht geven van de ontwikkeling van de toeristenbelasting in de Nederlandse gemeenten in het afgelopen jaar? Hoe verhouden zich de uitkomsten van het onderzoek van de Recron tot de uitspraak van de minister van Binnenlandse Zaken en Koninkrijksrelaties in zijn brief van 30 juni jl. waarin hij stelt dat 90% van de gebruikte grondslagen aansluiten op modelverordeningen en er daardoor geen aanleiding is om te streven naar verdere standaardisatie van gemeentelijke heffingsgrondslagen? De Telegraaf, 24 juli 1999 Kamerstuk 25 011, nr. 20	 Ja. Uit de Monitor Lokale Lasten 1998 blijkt dat de opbrengst van de toeristenbelasting in de bedoelde periode 1995–1998 met 19,3% is gestegen (1998 t.o.v. 1995). Zie ook de beantwoording van vraag 4. Hierbij dient bedacht te worden dat deze stijging zeker niet alleen het gevolg is van tariefstijgingen. Het aantal belaste bedrijven is toegenomen en ook het aantal gemeenten dat toeristenbelasting heft, stijgt nog altijd. Door deze volume-ontwikkelingen wordt de gemiddelde opbrengst, die relatief laag was, ineens fors opgetrokken. Met deze nuancering moet ook het door de Recron genoemde percentage van 28,6 worden gelezen. Uit de monitor blijkt, dat de kosten van de toeristenbelasting voor een fictief campingbedrijf in 1998 gemiddeld 28,6% hoger zijn dan in 1995. Hierin is het effect van de toename van het aantal heffende gemeenten verwerkt. Zo zijn er gemeenten, die in 1995 de heffing niet hanteerden (last is nul), maar in 1998 de heffing inmiddels wel hebben ingevoerd. Overigens merk ik op dat, hoewel de stijging bij de toeristenbelasting procentueel aanzienlijk lijkt, de stijging in absolute zin veelal relatief beperkt is. De verschillen in overnachtingsprijzen in de branche tussen Nederlandse gemeenten onderling berusten uiteraard mede op het niveau van lokale lasten, m.a.w. er zijn duurdere en goedkopere gemeenten. Lokale lasten beperken zich echter niet tot toeristenbelasting, noch is deze daarin absoluut gezien de meest belangrijke component, zoals ook door het Recron-onderzoek wordt aangegeven. De geconstateerde verschillen zijn een gevolg van de gemeentelijke autonomie. Bij het beoordelen van deze verschillen dient ook het verschil in toeristisch-recreatieve aantrekkelijkheid van de bewuste gemeente en de mede daarvan afhankelijke aantrekkelijkheid voor de toerist te worden meegewogen. Ten aanzien van de concurrentieverhoudingen tussen Nederland en de ons omringende landen geldt dat ook in deze landen heffingen als toeristenbelasting bestaan. Bepalend voor de concurrentiepositie van de Nederlandse toeristisch-recreatieve branche is uiteindelijk de combinatie van het door de gast te betalen tarief en het geboden product in verhouding tot vergelijkbare tarief/productcombinaties elders. Mijn indruk is dat qua prijs/kwaliteitsverhouding Nederland niet aantoonbaar uit de pas loopt met de ons omringende landen en dat de toeristenbelasting daarbij van bescheiden betekenis is. De opbrengsten uit de toeristenbelasting hebben zich als volgt ontwikkeld. In de jaren 1995: NLG 109 mln; 1996: NLG 116 mln, t.o.v. 1995 een stijging van 6,4%; 1997: NLG 123 mln, t.o.v. 1996 een stijging van 6%; 1998: NLG 130 mln, t.o.v. 1997 een stijging van 5,7%. Het onderzoek van de Recron heeft betrekking op de ontwikkeling van de lokale lasten in de recreatiesector. Bij de ontwikkeling van die lasten is vooral de hoogte van het tarief bepalend. In het door Ernst & Young uitgevoerde onderzoek is bezien in welke mate gemeenten gebruikmaken van de in de modelverordeningen van de VNG opgenomen heffingsgrondslagen. Gebleken is dat in het geval van de toeristenbelasting 99% van de gebruikte grondslagen aansluit bij de modelverordening van de VNG. Een relatie met de uitkomsten van het Recron-onderzoek kan hierbij niet worden gelegd.	 Economische Zaken
 KVR10142.xml	 1999	 GroenLinks	 Vragen naar aanleiding van het vonnis van de rechtbank van Haarlem in de procedure van Libertel en KPN tegen BenW van Haarlemmermeer inzake de verwijdering van zendinstallaties.	 Hebt u kennisgenomen van het vonnis van de rechtbank van Haarlem in de procedure van Libertel en KPN tegen BenW van Haarlemmermeer inzake de verwijdering van zendinstallaties? Welke consequenties verbindt u aan deze uitspraak?	 Ja. Er zullen geen consequenties aan de uitspraak in voorlopige voorziening van de president van de rechtbank in Haarlem worden verbonden. Deze uitspraak bevestigt dat op grond van de Woningwet voor de plaatsing van antenne-installaties op gebouwen een bouwvergunning is vereist. Bevoegd gezag voor het verlenen van deze vergunning is de gemeente, die de aanvraag dient te toetsen aan ondermeer de bouwverordening en aan het bestemmingsplan.	 Volkshuisvesting, Ruimtelijke Ordening en Milieubeheer
 KVR10143.xml	 1999	 CDA	 Vragen naar aanleiding van het artikel "Mogelijk nieuwe besmetting dioxine Belgische varkensbedrijven".	 Kent de minister het bericht «Mogelijk nieuwe besmetting dioxine Belgische varkensbedrijven»? Is de minister op de hoogte van het feit dat op dit moment – als gevolg van de lage varkensprijs in België – tal van Nederlandse slachterijen Belgische varkens inkopen en verwerken en dat dit vlees vervolgens een Nederlands stempel krijgt? Deelt de minister de mening van de CDA-fractie dat Nederland ook risico loopt als gevolg van de mogelijke besmetting bij Belgische bedrijven? Zo ja, overweegt de minister maatregelen te treffen? Zo ja, welke? Zo neen, waarom niet? Kan de minister de Kamer hierover op zo kort mogelijke termijn informeren? ANP, 22 juli 1999	 Ja. Ja, het is bekend dat voordat de «nieuwe» Belgische affaire bekend werd, in Nederland slachtvarkens afkomstig uit België ingevoerd werden. Belgische slachtvarkens die in Nederland geslacht worden, krijgen inderdaad een stempel dat de plaats van slachting aangeeft. Direct nadat de geruchten over een «nieuwe dioxine-affaire» bij het Ministerie van Landbouw, Natuurbeheer en Visserij bekend werden, is contact gezocht met het Belgische Ministerie van Landbouw en is gevraagd om informatie inzake de situatie in België en de mogelijke consequenties voor Nederland. Vrijdag 23 juli jl. aan het einde van de middag werd vanuit het Belgische Ministerie van Landbouw bevestigd dat er verhoogde concentraties pcb’s gevonden waren bij varkens afkomstig van bedrijven die tot dan toe niet geblokkeerd waren. De berichtgeving vanuit België over deze «nieuwe» affaire was vrijdagavond tegenstrijdig en onvolledig. Zo zouden de 230 getroffen bedrijven door België geblokkeerd zijn, maar kon België geen lijst van deze bedrijven overleggen. Gelet op alle onduidelijkheid heb ik op vrijdagavond 23 juli 1999, in overleg met het Ministerie van Volksgezondheid, Welzijn en Sport, uit voorzorg en in afwachting van meer duidelijkheid omtrent de situatie in België, vooruitlopend op eventuele maatregelen van de Europese Commissie, besloten de Nederlandse grens voor varkens en varkensvleesproducten uit België te sluiten. Daarnaast is het Belgische Ministerie van Landbouw verzocht om informatie over geblokkeerde bedrijven en over eventuele exporten vanaf deze bedrijven of de verdachte veevoederleveranciers naar Nederland. Zaterdagochtend 24 juli jl. werd duidelijk dat de betreffende varkensbedrijven door België inmiddels op de lijst verdachte bedrijven geplaatst waren. Omdat de bestaande EU-beschikking op deze bedrijven van toepassing was, waren de betreffende varkensbedrijven daarmede geblokkeerd. Gelet daarop heb ik in overleg met de Minister van Volksgezondheid, Welzijn en Sport op zaterdagochtend besloten het besluit tot invoering van een importverbod in te trekken. In het Permanent Veterinair Comité (PVC) van de EU van 29 juli jl. heeft België het volgende verklaard: – De nieuw aan de lijst van geblokkeerde Belgische bedrijven toegevoegde bedrijven zijn afkomstig van de Verkest-lijn. Het betreft dus geen nieuwe bron van dioxinebesmetting; – De Belgische overheid zet extra krachtige maatregelen in om zo spoedig mogelijk, bij voorkeur voor 1 september 1999, tot afsluiting van de dioxine-affaire te komen. België zal slechts die dierlijke producten in de handel brengen (ook voor export) waarvan middels analyse vaststaat dat deze geen dioxines/PCB’s bevatten boven de norm. Daarnaast zullen alle partijen dierlijke producten, die zich in de koelhuizen bevinden en waarvan de herkomst niet vaststaat, vernietigd worden; – Van de betrokken veevoederfabrikant zijn geen voederleveranties gedaan aan Nederland. De Europese Commissie en de lidstaten hebben in het PVC van 3 en 4 augustus besloten de bestaande EU-beschikking uit te breiden en daarin vast te leggen dat dierlijke producten slechts dan in de handel (inclusief export) mogen worden gebracht nadat analyse heeft aangetoond dat de producten aan de normen voldoen. Zoals hierboven aangegeven, had België dit zelf al voor varkensproducten besloten. Aangezien ik de extra maatregelen van België en de Europese Commissie voldoende acht om import van mogelijk gecontamineerd materiaal uit België te voorkomen, heb ik, in overleg met het Ministerie van Volksgezondheid, Welzijn en Sport, besloten geen aanvullende maatregelen te nemen. Ik vertrouw erop u hiermee van voldoende informatie te hebben voorzien. De Kamer zal op korte termijn een periodieke rapportage ontvangen met de geactualiseerde stand van zaken inzake dioxinen in de dierlijke productiesector.	 Landbouw, Natuurbeheer en Visserij
 KVR10144.xml	 1999	 CDA	 	 Hoe luidt exact de uitspraak van de WTO inzake de EU boycot op de import van Amerikaans rundvlees dat met hormonen is behandeld? Klopt het dat de VS en Canada op producten uit de EU tarieven mogen heffen ter waarde van respectievelijk 235,5 miljoen en 16,2 miljoen gulden? Wat zijn de consequenties hiervan voor de Nederlandse producten en met name voor trostomaten? Kunnen de bewindslieden een overzicht geven van de gevolgen van deze uitspraak voor alle producten uit de EU-lidstaten? Welke mogelijkheden ziet u om deze handelssancties alsnog te voorkomen? Wat is de opvatting ter zake van de overige EU-lidstaten? Bent u bereid in EU-verband alternatieve oplossingen te bepleiten om deze zware handelssancties te voorkomen, zoals het toestaan van geïmporteerd geëtiketteerd Amerikaans rundvlees? Wat bent u voornemens te doen om verdere uitbreiding van handelsconflicten te voorkomen? Welke maatregelen zullen genomen worden om te voorkomen dat producenten door deze uitspraak getroffen worden? Deelt u de uitspraak van de WTO dat vlees met hormonen behandeld, veilig is voor consumptie? Is voedselveiligheid het enige argument van de EU om het Amerikaans rundvlees te weren? Wat betekent deze uitspraak van de WTO over de voedselveiligheid van hormoonvlees voor de thans lopende WTO-discussie over consumer’s concerns en de productiewijze?	 Voor de exacte uitspraak van de WTO inzake het EU-invoerverbod voor rundvlees dat met behulp van hormonale groeibevorderaars is geproduceerd verwijs ik u naar het rapport van het Beroepslichaam van de WTO WT/DS26/AB/R (te vinden op internet onder: http://www.wto.org/ddf/ep/C9/C99e.wpf) van 16 januari 1998. De WTO heeft het EU-invoerverbod strijdig bevonden met een aantal regels uit de WTO-overeenkomst inzake de toepassing van Sanitaire en Fytosanitaire maatregelen (SPS-overeenkomst). Belangrijkste reden voor de veroordeling is het ontbreken van een voldoende wetenschappelijk onderbouwde risicoanalyse ten aanzien van de schadelijkheid voor de volksgezondheid van het rundvlees in kwestie. De EU kreeg tot 13 mei 1999 de tijd haar beleid in overeenstemming te brengen met de regels van de WTO. Op 12 juli jl. heeft het arbitragepanel van de WTO de hoogte vastgesteld van de schade geleden door de VS en Canada als gevolg van de continuering na 13 mei 1999 door de EU van het invoerverbod voor rundvlees dat met hormonale groeibevorderaars is geproduceerd. Voor de Verenigde Staten is de hoogte van de schade vastgesteld op US$ 116,8 miljoen en voor Canada CAN$ 11,3 miljoen, hetgeen ongeveer overeenkomt met de in de vraag genoemde bedragen. Op 26 juli jl. hebben de VS en Canada van het geschillenbeslechtingslichaam van de WTO toestemming gekregen om per 29 juli 1999 een 100% strafheffing op te leggen aan producten afkomstig uit de EU voor een totale waarde van de door het arbitragepanel vastgestelde schade. De facto betekent dit een invoerstop voor door de strafheffing getroffen producten. Op de Amerikaanse lijst staan, op basis van historische cijfers, voor tussen de US$ 4 miljoen en US$ 8 miljoen aan Nederlandse producten. Het betreft voor Nederland voornamelijk de volgende producten: rundvlees (US$ 2,4 mln in 1997), vruchtensappen (US$ 2,3 mln in 1997), uien en gedroogde wortelen (US$ 1,9 mln in 1997). Op basis van historische cijfers is dit 5% van de totale retaliatielijst. Trostomaten, die op de voorlopige retaliatielijst van de Amerikanen voorkwamen, staan niet op de definitieve lijst. Hieronder treft u de berekeningen van de Commissie over de gevolgen van de Amerikaanse maatregelen voor alle EU-lidstaten. De eerste drie kolommen geven de totale exportwaarde in Amerikaanse dollars per lidstaat van de op de Amerikaanse retaliatielijst staande producten voor de jaren 1996, 1997 en 1998. De vierde kolom geeft de gemiddelde exportwaarde over deze drie jaren weer. In de laatste kolom wordt het procentuele aandeel van de betreffende lidstaat in de totale retaliatielijst vermeld. Het Verenigd Koninkrijk is uitgezonderd van de retaliatielijst. Miljoen US$ Gemid- delde % Totaal 1996 1997 1998 gemid- delde Frankrijk 23,9 27,0 32,8 27,9 24% België 1,3 2,2 3,2 2,2 2% Luxem- burg 0,0 0,0 0,0 0,0 0% Nederland 4,0 7,3 5,6 5,6 5% Duitsland 26,1 30,4 27,3 27,9 24% Italië 14,9 29,4 29,6 24,6 21% Verenigd Koninkrijk 0,0 0,0 0,0 0,0 0% Miljoen US$ Gemid- delde % Totaal 1996 1997 1998 gemid- delde Ierland 0,6 0,2 0,3 0,4 0% Denemar- ken 11,6 21,8 18,6 17,4 15% Grieken- land 0,3 0,8 1,0 0,7 1% Portugal 0,1 0,1 0,1 0,1 0% Spanje 0,6 0,7 1,0 0,8 1% Zweden 1,8 3,1 0,7 1,9 2% Finland 1,0 1,2 0,5 0,9 1% Oostenrijk 1,3 8,7 9,3 6,4 5% EU 15 87,4 132,8 129,8 116,6 100% Bron: US trade statistics (US Customs). Wisselkoersen (Eurostat CRONOS): 1996: 1 ECU = US$ 1.27 1997: 1 ECU = US$ 1.134 1998: 1 ECU = US$ 1.121 Wat de Canadese retaliatielijst betreft, geldt dat Nederland in 1998 voor ruim f 200 000 exporteerde aan augurken en komkommers. De andere op de lijst voorkomende producten heeft Nederland niet geëxporteerd in 1998. Zoals in het antwoord op vraag 2 is gesteld hebben de VS en Canada reeds toestemming gekregen om de sancties op te leggen. Tegen de uitspraak van een arbitragepanel van de WTO is geen beroep mogelijk. De regering steunt de Europese Commissie in haar streven om met de VS en Canada overeenstemming te bereiken over compensatie in de vorm van verruimde markttoegang via verlaagde invoerrechten voor bepaalde andere producten in plaats van de nu door de VS en Canada ingeslagen weg van retaliatie. De regering en alle andere EU-lidstaten delen de mening van de Europese Commissie dat compensatie de voorkeur geniet boven retaliatie vanwege het marktverruimende karakter daarvan, hetgeen ook in de geest is van de doelstellingen van de WTO. De Europese Commissie voert hierover reeds geruime tijd overleg met de VS en Canada. De EU heeft, naar aanleiding van de veroordeling door de WTO van het invoerverbod voor met hormonale groeibevorderaars geproduceerd rundvlees, begin 1998 een reeks nieuwe onderzoeken naar de gezondheidsrisico’s van hormoonvlees in gang gezet. Het oordeel van het WTO-beroepslichaam had immers geen betrekking op de veiligheid van hormoonvlees als zodanig, maar op het ontbreken van een voldoende wetenschappelijk onderbouwde risicoanalyse (zie antwoord op vraag 1). Zoals ook in antwoord op de vragen van de leden Hessing en Udo (Aanhangsel Handelingen nr. 1604, Vergaderjaar 1998–1999) is gesteld, werd in de loop van 1999 duidelijk dat de resultaten van deze risicoanalyses niet voor het verstrijken van de door de WTO vastgestelde implementatietermijn, i.c. 13 mei 1999, beschikbaar zouden zijn. Dit zal naar verwachting pas begin 2000 het geval zijn. De Algemene Raad van de EU besloot daarom in maart jl., op grond van volksgezondheidsoverwegingen, dat de EU geen definitieve beslissing kan nemen om het verbod op te heffen of te wijzigen vóór de resultaten van de risicoanalyses bekend zijn. De Raad heeft deze mening ook in zijn aprilzitting bevestigd. Eerste resultaten van de risicoanalyses, zoals begin mei bekend geworden, geven een indicatie dat in ieder geval één van de gebruikte hormonen gezien moet worden als een stof die zowel kankerinitiërende als kankerbevorderende werking kan hebben. De beschikbare gegevens laten nog geen kwantitatieve schatting toe van het risico op kanker bij de mens. Deze eerste resultaten boden de Algemene Raad geen aanknopingspunten om het eerdere besluit van maart te herzien. Het invoerverbod zal vooralsnog in stand blijven tot de definitieve onderzoeksresultaten van de risicoanalyses bekend zijn. Het EU-beleid is geheel in lijn met het standpunt van de regering, zoals ook in antwoord op vragen van het Kamerlid Timmermans (zie de brief van de Staatssecretaris van Buitenlandse Zaken aan de voorzitters van de Algemene Commissie voor Europese Zaken en de Vaste Commissie voor Buitenlandse Zaken, kenmerk 275/99, 20 april 1999) uiteen is gezet. Hierin werd tevens aangegeven dat uit dit standpunt voortvloeit dat etikettering in dit stadium niet de voorkeursoptie van het kabinet is. Tijdens de EU-VS-top van 21 juni jl. zijn nadere afspraken tot stand gebracht over vroegtijdige identificatie van en consultatie over met name handelspolitieke problemen. De regering hecht veel belang aan deze richtsnoeren voor «early warning». Ofschoon deze geen recept voor elke situatie zullen bieden, zullen zij naar verwachting in veel gevallen preventief kunnen werken. In de kabinetsnota «De WTO in de Winkel» (Kamerstuk 26 575) is rekening gehouden met de uitspraak door de WTO in het hormonenpanel. De regering gaat ervan uit dat de bestaande WTO-verdragen (in dit geval het SPS-verdrag) voldoende ruimte bieden voor toepassing van het zogenaamde voorzorgprincipe. Volgens dit beginsel kunnen maatregelen getroffen worden als er weliswaar sprake is van concrete aanwijzingen voor het bestaan van ernstige risico’s, maar er nog geen sluitend wetenschappelijk bewijs voor het bestaan daarvan kan worden geleverd. Voorzover uit toekomstige uitspraken van het WTO-geschillenbeslechtingsmechanisme mocht blijken dat de WTO toch onvoldoende ruimte laat voor de toepassing van dit voorzorgprincipe, zal de regering ernaar streven dat de ruimte alsnog wordt gecreëerd.	 Landbouw, Natuurbeheer en Visserij
 KVR10146.xml	 1999	 PvdA	 Vragen over beslaglegging op het loon van een zelfstandig wonende 20-jarige waarbij op f1100,- beslag wordt gelegd, zodat de 20-jarige een inkomen van f320,- per maand over houdt.	 Kent u het standpunt van de Klachtencommissie van de Koninklijke Vereniging van Gerechtsdeurwaarders te Utrecht dat ingeval van een beslag op een inkomen van een 18- tot 21-jarige de beslagvrije voet niet meer is dan 90% van de in de Bijstandswet genoemde minimum normbedragen voor deze groepen? Vindt u dat de wet juist wordt toegepast indien bij een beslag op het inkomen van een 20 jarige zelfstandige wonende een inkomen gelaten wordt van f 320,– per maand, terwijl op f 1100,– beslag gelegd wordt? Zo niet, bent u bereid de Gerechtsdeurwaarders zodanig te instrueren over de toepassing van de wet dat een zelfstandig wonende 18- tot 21-jarige een beslagvrij inkomen gelaten wordt waaruit de primaire leef- en woonlasten kunnen worden betaald? Klacht van N.A. E. te Den Haag via de sociaal raadsvrouw J. Pluijmers, Den Haag	 	 Sociale Zaken en Werkgelegenheid (SZW)
 KVR10147.xml	 1999	 D66	 Vragen betreffen krantenberichten over het opnieuw niet op tijd beschikbaar zijn van schoolboeken voor de tweede fase.	 Is het bericht dat wederom niet alle boeken voor de tweede fase op tijd beschikbaar zullen zijn voor het komende studiejaar waar? Welke vakken en boeken betreft het? Zijn dit boeken voor het vierde of het vijfde leerjaar of betreft het beide leerjaren? Wat zijn de precieze oorzaken van deze vertraging? Deelt u de mening dat een goede invoering van de tweede fase voor een groot deel afhankelijk is van goede methodes en dat leerlingen en leraren door het niet tijdig voorhanden zijn van de betreffende boeken ernstig worden benadeeld? Welke concrete maatregelen hebt u in het afgelopen jaar genomen om dit probleem, waar velen bij herhaling voor gewaarschuwd hebben, te voorkomen? Volkskrant en het NRC Handelsblad, 4 augustus 1999	 De Groep Educatieve Uitgevers heeft inderdaad in de zomer laten weten dat er in de levering van de nieuwe boeken van de hoogste klassen van havo en vwo een vertraging kan optreden van twee tot vijf weken. Er waren geen eerdere signalen die daarop wezen. De vertraging is over het geheel beperkter van omvang en van andere aard dan de problemen die zich vorig jaar voordeden. Voor het vierde leerjaar zijn in principe alle leerlingboeken gereed, behoudens gevallen waarbij de uitgevers al in april een later tijdstip van verschijning hebben aangekondigd en dus scholen op grond daarvan een andere methode konden kiezen. De levering van de leermiddelen voor het vierde leerjaar is in een beperkt aantal gevallen toch vertraagd, doordat scholen zo laat hebben besteld dat uitgevers voor sommige methoden werden geconfronteerd met een onverwacht grote vraag en er dus exemplaren van de nieuwe methodes moesten worden bijgedrukt. Het betreft dus een beperkte, uitsluitend technische vertraging. In deze gevallen zullen de scholen van de uitgevers overdrukken ontvangen van de eerste hoofdstukken. Op scholen die in 1998 met de nieuwe tweede fase zijn gestart zijn vorig jaar leveringsproblemen opgetreden. De uitgevers hebben zoveel mogelijk geprobeerd deze achterstanden in te halen. Dit is gedeeltelijk gelukt. In enkele gevallen zal in de eerste weken van het vijfde leerjaar toch ook met proefversies moeten worden gewerkt. Het verschijnsel van vertraagde levering doet zich voor verspreid over de diverse vakken en uitgevers. Voor culturele en kunstzinnige vorming 2,3 is nog geen boek beschikbaar, dit was voorzien, invoering van dit vak is mede daarom dit jaar nog niet verplicht. Zie onder 2. Er is een complex van oorzaken voor het laat in voldoende omvang beschikbaar komen van sommige methoden. Uitgevers zijn soms niet in staat geweest om de methodes voor het vijfde leerjaar tijdig gereed te krijgen, en een deel van de scholen heeft door het complexe keuzeproces zijn bestellingen niet kunnen afronden binnen de afgesproken termijn (zie onder 6). Mede in verband met dit laatste hebben boekhandels zich in bepaalde gevallen genoodzaakt gezien om afzonderlijke bestellingen te bundelen (waardoor dus bestellingen niet direct werden doorgeleid), en hebben uitgevers voor bepaalde methoden niet de benodigde aantallen tijdig kunnen laten drukken. Uiteraard is de beschikbaarheid van goede methodes een belangrijk element in het onderwijs; dit geldt zeker ook voor de invoering van de nieuwe tweede fase. Gezien het feit dat de uitgevers hebben laten weten dat de methodes er half september zullen zijn en dat ze in de tussentijd vervangende materialen beschikbaar zullen stellen, ga ik ervan uit dat in voldoende mate in deze voorwaarde zal zijn voorzien. Van ernstige benadeling kan daarom niet worden gesproken. De productie van leermiddelen is een aangelegenheid van private partijen, i.c. de uitgevers; de overheid heeft hierop geen directe invloed. Mede echter gestimuleerd door mijn ministerie hebben de uitgevers, de gespecialiseerde boekhandels en de scholen (vertegenwoordigd door de Vereniging voor management in het Voortgezet Onderwijs, de VVO) afspraken gemaakt om de eerder opgetreden leveringsproblemen zoveel mogelijk te beperken. Deze afspraken behelzen dat de scholen tijdig (april) hun boekenlijsten bij de boekhandel indienen, dat de boekhandel in een vroeg stadium indicaties omtrent de bestellingen aan de uitgevers doorgeeft en dat de uitgevers vanaf april maandelijks de VVO en de boekhandel informeren over de leverbaarheid van titels, zodat de scholen weten waar ze aan toe zijn. Die afspraken hebben in dit eerste jaar deels gewerkt, maar – door de onder 4 beschreven omstandigheden, voor alle partijen neerkomende op overmacht – nog niet voldoende. De werking van de afspraken zal door de betrokken partijen worden geëvalueerd zodat tot verbetering kan worden gekomen. De afspraken lijken echter in elk geval een constructieve bijdrage om dergelijke problemen in de toekomst te voorkomen.	 Onderwijs, Cultuur en Wetenschappen
 KVR1015.xml	 1994	 PvdA	 De vragen betreffen het op termijn afschaffen van de verbruiksbelasting op alcoholvrije dranken.	 Herinnert u zich de motie van de heer Van der Vaart c.s. van 26 november 1992 inzake het op termijn afschaffen van de verbruiksbelasting van alcoholvrije dranken? Onderschrijft u het door uw voorganger destijds ingenomen standpunt, dat deze belasting gehandhaafd moet worden op grond van overwegingen van budgettaire aard, gecombineerd met de eenvoudige uitvoerbaarheid? Zo ja, op welke gronden komt u tot dezelfde conclusie? Zo neen, bent u bereid binnen een redelijke termijn te komen met een wetsvoorstel waarmee de motie, uiteraard binnen de budgettaire kaders, alsnog uitgevoerd wordt? Is het niet logischer om in de sfeer van frisdranken (en andere dranken) een accijns op milieugrondslag te heffen, bijvoorbeeld op de verpakking voor zover niet meermalig bruikbaar en/of naar rato van de milieubelasting die bij produktie wordt veroorzaakt? Kamerstuk 22 843, nr. 14	 Ja. Bij de voorbereiding van het wetsvoorstel Wijziging van de Wet op de accijns in verband met de afschaffing van de fiscale grenzen is de vraag opgekomen of de toen bestaande accijnzen op andere produkten dan die waarop per 1 januari 1993 europeesrechtelijk de heffing van accijns is toegestaan, in een andere vorm gecontinueerd dienden te worden. Het betrof, globaal, de accijnzen van suiker, frisdrank, pruimtabak en snuiftabak. Mijn ambtsvoorganger heeft daarbij de budgettaire problematiek van afschaffing van een heffing afgewogen tegen de mogelijkheden van controle en handhaving van een heffing. In die afweging heeft hij destijds voorgesteld de heffing van alcoholvrije dranken en van pruimtabak en snuiftabak te continueren en de heffing van suiker en suikerhoudende produkten af te schaffen. De heffing van alcoholvrije dranken en van pruimtabak en snuiftabak is geregeld in de Wet op de verbruiksbelastingen van alcoholvrije dranken en van enkele andere produkten. Bij de behandeling van die wet is een motie aangenomen van de heer Van der Vaart c.s., waarin de Kamer zich uitspreekt voor een op termijn en gefaseerd afschaffen van de verbruiksbelasting van alcoholvrije dranken. Mijn ambtsvoorganger heeft zich niet tegen de strekking van de motie verzet maar wel aangetekend dat, zo er geld voor lastenverlichting zou vrijkomen, andere maatregelen die meer een stimulans voor economie en werkgelegenheid vormen, voorrang zouden hebben. Dit paste ook in de uitdrukkelijke bedoeling van de motie, die diende, zoals de heer Van der Vaart in zijn toelichting opmerkte, om de Kamer te laten aangeven dat zij op termijn van die belasting af wil en niet om de prioriteitenstelling binnen het regeringsbeleid te bestrijden. In deze uitleg van de motie kan ik mij vinden. Ik heb er, toen onlangs de verbruiksbelasting van alcoholvrije dranken bij het wetgevingsoverleg over het belastingplan 1995 in de Tweede Kamer aan de orde was, op gewezen dat een al dan niet gefaseerde afschaffing niet in het regeerakkoord is opgenomen. Voorts heb ik opgemerkt dat een volgende stap, zo er al budgettaire ruimte zou zijn, zal moeten worden afgewogen tegen andere mogelijkheden voor lastenverlichting, waarbij voor het kabinet het zwaartepunt ligt bij maatregelen die een meer directe werking hebben op de economie en de werkgelegenheid, zoals lastenverlichting en wigverkleining. In reactie op deze vraag wil ik er in de eerste plaats op wijzen, dat er wat het milieu-aspect betreft reeds generiek werkende fiscale instrumenten zijn die vanuit milieuoogpunt hun weerslag hebben op de onderhavige bedrijfstak. Zo is de grondwaterbelasting uit de Wet belastingen op milieugrondslag ook van toepassing op de frisdrankenindustrie. Indien meermaals te gebruiken produktverpakkingen worden gespoeld met grondwater, is voorzien in een vrijstelling, terwijl bij gebruik van water verkregen van waterleidingbedrijven die hun water geheel of ten dele bereiden uit grondwater een teruggaafmogelijkheid in de regeling is opgenomen. Daarmee wordt reeds een signaal afgegeven dat het overheidsbeleid erop gericht is het gebruik van eenmalige produktverpakkingen zoveel mogelijk terug te dringen. Voorts wijs ik op de betekenis van het convenant verpakkingen voor de frisdrankenindustrie. Dit convenant heeft onder meer tot gevolg dat deze branche zich zal inspannen het gebruik van eenmalige verpakkingen zoveel mogelijk te beperken. Een belasting op milieugrondslag, die meer op de specifieke milieu-aspecten van frisdranken zou zijn toegespitst, zou overigens een vervanging betekenen van een voor de desbetreffende bedrijfstak en de belastingdienst betrekkelijk eenvoudig te hanteren belasting door een veel gecompliceerder instrument. De heffing zou dan moeten worden toegesneden op de aard van de verpakking c.q. naar rato van de belasting van het milieu bij de produktie. Nog daargelaten de uitvoeringstechnische mogelijkheden en de vraag of een herschikking van de huidige budgettaire opbrengst op basis van deze elementen tot een evenwichtige uitkomst zou leiden, geldt dat de wetgever in het onderhavige geval heeft gekozen voor uitvoering van het milieubeleid via een convenant, omdat hij verwacht dat mede door de inspanningen van de industrie op deze wijze de beste resultaten zullen worden geboekt. Daarnaast geldt dat regelgeving wordt opgesteld ter implementatie van de op 13 december 1994 aangenomen Europese richtlijn inzake verpakking en verpakkingsafval, die ook gevolgen zou kunnen hebben voor de aard van de te gebruiken verpakkingssoorten. Volledigheidshalve wijs ik er nog op dat accijnzen op grond van Europese regels slechts kunnen worden geheven op minerale olie¨n, alcohol en alcoholische dranken en tabaksprodukten. Een milieubelasting als bedoeld in de vraag zou daarom een verbruiksbelasting zijn, waarvoor niet de geharmoniseerde accijnsregels gelden.	 Volkshuisvesting, Ruimtelijke Ordening en Milieubeheer FinanciÃ«n
 KVR10151.xml	 1999	 GroenLinks	 Vragen over de plaatsing van extra zendmasten.	 Herinnert de staatssecretaris van Verkeer en Waterstaat zich haar uitspraak tijdens het vragenuur van 29 juni 1999, waarbij zij aangeeft te bekijken of de zendmasten van brandweer en politie gebruikt kunnen worden door operators voor mobiele telefonie? Wat heeft de staatssecretaris van Verkeer en Waterstaat bedoeld met de uitspraak, gedaan tijdens een bijeenkomst van de gezamenlijke mobiele operators op 6 juli 1999, dat er een rijksbeleid voor de zendmasten moet komen? Delen de andere bewindslieden de mening dat er een landelijk integraal beleidsplan voor de zendmasten moet komen? Zo ja, wat zijn de verscheidene elementen van dit beleid? Deelt u de mening dat de overheid zich moet inspannen om de KLPD-masten en de masten van Binnenlandse Zaken, en de gebouwen die onder de Rijksgebouwendienst vallen en objecten van Rijkswaterstaat als sluizen en lantaarnpalen en ander snelwegmeubilair open te stellen voor de masten van de operators van mobiele telefonie? Deelt u de mening dat er voor het adequaat oplossen van de zendmastenproblematiek – waarmee zowel sitesharing, als de ruimtelijke ordening- en gezondheidsaspecten worden bedoeld – een Nationaal Zendmasten Overleg nodig is waarin operators, departementen, lagere overheden, consumenten- en bewonersorganisaties en de OPTA deelnemen? Geciteerd in het Acht Uur Journaal, 6 juli 1999	 Ja. De komende jaren zal de maatschappelijke en economische betekenis van telecommunicatie verder toenemen. Niet alleen voor mobiele communicatie, ook voor nieuwe telecom- en omroeptoepassingen, waaronder Wireless Local Loop alsmede digitale televisie en radio, is behoefte aan een groot aantal nieuwe opstelpunten voor antennes. Meer dan voorheen het geval was, vraagt dit onderwerp, dat de beleidsterreinen van verschillende departementen raakt, om een gecoördineerde aanpak. Dit is wat ik heb bedoeld met de term «rijksbeleid voor de zendmasten». Ja. Een beleid zoals bedoeld is in de maak. Het zal aspecten omvatten als locatiekeuze en optimale benutting van antenne-opstelpunten, de samenhang met het beleid op het gebied van gezondheid, ruimtelijke ordening en milieu, alsmede informatie en voorlichting. Onderzoek is in gang gezet naar de mogelijkheden en voorwaarden waarbinnen het aantal locaties kan worden uitgebreid. Naast uitbreiding van het aantal opstelpunten gaat het ook om een betere benutting van de bestaande opstelpunten die in gebruik zijn bij marktpartijen en overheid. In dit onderzoek zullen ook de in uw vraag genoemde mogelijke locaties worden betrokken. Ik acht het van belang dat, in overleg met alle betrokken partijen, een toereikende oplossing tot stand komt voor de onderhavige problematiek. Ik beraad me thans over de meest geschikte aanpak van het overleg.	 Verkeer en Waterstaat
 KVR10152.xml	 1999	 SP	 Vragen over het aanbieden van huishoudelijke hulp voor f 6,- per uur aan mensen die op een wachtlijst voor thuiszorg in Limburg staan, en over betaling voor deze vorm van zorg waarvoor men via de AWBZ verzekerd is.	 Hebt u kennisgenomen van het via een werkgelegenheidsproject aanbieden van huishoudelijke hulp tegen betaling van f 6,– per uur aan mensen die op de wachtlijst hiervoor staan bij de thuiszorg in Limburg? Wat vindt u van dit initiatief? Vindt u het aanvaardbaar dat mensen die geïndiceerd zijn voor huishoudelijke hulp, en deze dus nodig hebben, gevraagd wordt hiervoor f 6,– per uur te betalen? Vindt u het rechtvaardig dat mensen betalen voor een vorm van zorg, waarvoor ze via de AWBZ verzekerd zijn? Zo neen, wat gaat u ondernemen om deze onrechtvaardigheid weg te nemen? Erkent u dat dit initiatief leidt tot een tweedeling, omdat de keuze van de mensen om wel of niet de hulp voor f 6,– per uur te accepteren, ongetwijfeld mede bepaald wordt door de hoogte van het inkomen? Zo ja, vindt u dit acceptabel? De Limburger, 12 augustus 1999	 Ja. Allereerst vind ik het prijzenswaardig dat een aantal partijen in de regio zelf het initiatief heeft genomen om bestaande knelpunten in samenhang aan te pakken. In dit geval gaat het om een initiatief waarin samenwerken de provincie Limburg, Arbeidsvoorziening Limburg, twee reguliere thuiszorginstellingen (Stichting Groene Kruis Noord, Stichting Groene Kruis Heuvelland) en één particuliere thuiszorgaanbieder (A1 Topzorg BV). Betrokken partijen hebben de mogelijkheden voor samenwerking tussen de sectoren arbeidsvoorziening en thuiszorg verkend en, gegeven hun eigen verantwoordelijkheden en bevoegdheden, besloten tot een project in deze vorm. Met behulp van Melkert-banen is hier, via een werkgelegenheidsproject in een bepaalde vorm, een alternatief aanbod gecreëerd op het terrein van de huishoudelijke hulp buiten de AWBZ aanspraak thuiszorg om. Men had ongetwijfeld ook andere vormen kunnen kiezen om, met behulp van Melkert-banen, iets aan de wachtlijstproblematiek te doen. Ik ben daarom voornemens om nader uit te laten zoeken waarom betrokkenen in dit geval tot deze projectaanpak hebben besloten. Wellicht blijkt het een binnen de bestaande wet- en regelgeving passend alternatief te zijn waarbij zowel langdurig werklozen weer perspectief op een baan krijgen alsook schaarse arbeidskrachten op termijn beschikbaar komen voor de thuiszorg. Zoals ik al aangaf in mijn antwoord op vraag 2 zou ik mij ook een andere vorm dan een eigen betaling van f 6,– per uur kunnen voorstellen voor de financiering van een project waarin met behulp van Melkert-banen een alternatief aanbod op het terrein van de huishoudelijke hulp wordt gecreëerd. De kernvraag voor mij is dan of er via dit werkgelegenheidsproject ook daadwerkelijk thuiszorg geboden wordt die gelijkelijk toegankelijk moet zijn voor degenen die, daarvoor geïndiceerd zijnde, voorlopig nog op de wachtlijst zijn geplaatst. Mijn indruk is nu dat het hier gaat om een alternatief aanbod op het terrein van de huishoudelijke hulp buiten de AWBZ aanspraak thuiszorg om. Het verschijnsel dat er particuliere diensten worden aangeboden die overeenkomen met (delen van) via de AWBZ verzekerde zorg is niet nieuw. Denk bijvoorbeeld aan de particulier betaalde verpleegster. Het feit echter dat er, in plaats van een inkomensafhankelijke eigen bijdrage zoals geldt voor de AWBZ aanspraak thuiszorg, in het onderhavige project door de cliënt een vast bedrag van f 6,– per uur betaald moet worden voor deze «overbruggingszorg» (men behoudt immers zijn plek op de wachtlijst) maakt dat er hier mogelijk gesproken zou kunnen worden van ongelijke toegankelijkheid tot deze «overbruggingszorg». Dit kan echter gezien worden als een activiteit die past in het derde compartiment. Zie mijn antwoord op vraag 2 en 3, waarin ik aangeef dat het hier gaat om een alternatief aanbod buiten de AWBZ aanspraak thuiszorg. Tevens heb ik aangegeven nader te laten onderzoeken waarom betrokkenen tot deze projectvorm hebben besloten. Zie mijn antwoord op de vragen 4 tot en met 6.	 Volksgezondheid, Welzijn en Sport
 KVR10153.xml	 1999	 CDA	 Vragen naar aanleiding van onder meer het bericht in het blad Oogst van 6 augustus 1999 over het college van toelating bestrijdingsmiddelen (CTB) dat op korte termijn een groot aantal gewasbeschermingsmiddelen zou willen verbieden, en de economische gevolgen hiervan.	 Vindt het college van toelating bestrijdingsmiddelen (CTB) dat op korte termijn een groot aantal gewasbeschermingsmiddelen moet worden verboden? Kunt u aangeven wat in algemene zin de economische gevolgen zijn van dit voornemen naar sectoren die met het desbetreffende middel werken? Wat betekent het beperken van de lijst van toegelaten middelen met name voor de fruitteelt en de teelt van aardappelen, uien, erwten, vlas en graszaad? Zijn er voldoende alternatieven beschikbaar indien het voornemen van het CTB daadwerkelijk wordt uitgevoerd? Deelt u de mening dat dit soort maatregelen alleen in Europees verband kan worden genomen? Is het waar dat het verbod van een aantal middelen gevolgen zal hebben voor de voedselveiligheid? Zo ja, hoe denkt u dit probleem op te lossen? Vindt u dat de bestaande afspraken ver genoeg gaan, en, zo neen, waarom zijn volgens u wijzigingen nodig? Bent u bereid op korte termijn met de Kamer in overleg te treden over de voorgenomen beperkingen van een aantal gewasbeschermingsmiddelen en de gevolgen daarvan? Zie onder meer het blad Oogst van 6 augustus jl. Vragen van het lid Schutte (GPV) aan de minister van Volkshuisvesting, Ruimtelijke Ordening en Milieubeheer en aan de staatssecretaris van Landbouw, Natuurbeheer en Visserij over een verbod op bestrijdingsmiddelen. (Ingezonden 17 augustus 1999) Is het waar dat het College voor de Toelating van Bestrijdingsmiddelen (CTB) het gebruik van een groot aantal bestrijdingsmiddelen met ingang van volgend jaar heeft verboden? Waarom zijn deze besluiten genomen voordat de commissie Beoordeling Onmisbaarheid Chemische Bestrijdingsmiddelen in de Landbouw (Commissie Ginjaar) met haar bevindingen komt? Acht u het denkbaar en wenselijk dat teelten uit Nederland zullen verdwijnen als gevolg van onvoldoende, economisch verantwoorde bestrijdingsmogelijkheden tegen diverse ziekten, plagen en onkruiden? Bestaan er mogelijkheden om de besluiten die het CTB heeft genomen over het intrekken van diverse toelatingen van zgn. kanalisatiestoffen, terug te draaien in het kader van de besluitvorming over de rapportage van de commissie Ginjaar? Zo ja, welke zijn dat? Mag uit het instellen van de commissie Ginjaar worden afgeleid dat u bereid bent, op basis van de uit te brengen rapportage, de clausule voor landbouwkundige onmisbaarheid zoals opgenomen in artikel 8 van het Besluit milieutoelatingseisen bestrijdingsmiddelen te verlengen? Juni 1999 Adequaat communicatie-adviseurs	 	 Landbouw, Natuurbeheer en Visserij
 KVR10154.xml	 1999	 SP	 Vragen naar aanleiding van het persbericht ''Landmacht start proef met commerciële werving'' van 30 juli 1999 van het ministerie van Defensie en het artikel ''Uitzendbureau zoekt vijfhonderd soldaten'' in het Parool van 31 juli 1999 over de manier waarop personeel wordt geworven bij de Landmacht.	 Kent u de berichten «Landmacht start proef met commerciële werving» en «Uitzendbureau zoekt vijfhonderd soldaten»? Is het waar dat defensie slechts voorziet in 86% van haar wervingsbehoefte? Zo ja, waar wijt u dat aan? Betreffen de openstaande vacatures bij defensie ook banen waarbij men voor uitzending naar vredesmissies in aanmerking kan komen? Is het waar dat voor deze werving gebruik gemaakt zal worden van de gegevensbestanden van verschillende onderdelen van Start? Zo ja, kunt u dan garanderen dat in die gegevensbestanden slechts mensen voorkomen die zich vrijwillig bij Start hebben opgegeven? Deelt u de mening dat de krijgsmacht een bijzondere werkgever is in de zin dat werknemers te maken kunnen krijgen met dienstbevelen en (het ondersteunen van) het gebruik van geweld? Kunnen gemeenten en UVI’s jongeren in het kader van de WIW – op straffe van korting of opschorting van hun uitkering – dwingen te solliciteren op bekende vacatures voor «passende arbeid»? Zo ja, geldt dit dan ook voor vacatures bij de krijgsmacht? Welke gevolgen heeft de commerciële werving voor landmachtpersoneel door Start voor de druk die jongeren uitgeoefend kan worden om bij de krijgsmacht te solliciteren? Welke mogelijkheden hebben jongeren in de WIW om te weigeren bij de krijgsmacht te solliciteren zonder dat dit gevolgen heeft voor hun uitkering? Hebben jongeren de mogelijkheid om op principiële gronden te weigeren bij de krijgsmacht te solliciteren op vacatures voor niet-gevechtsfuncties? Deelt u de mening dat de krijgsmacht een afspiegeling van de maatschappij zou moeten zijn? Kunt u de Kamer informeren over de samenstelling van het personeelsbestand van de krijgsmacht naar leeftijd en opleidingsniveau vergeleken met die gemiddeld in Nederland? De zelfde vraag geldt voor de profielen van de nog openstaande vacatures. Persbericht ministerie van Defensie, DV/PB79/99, 30 juli 1999 Parool, 31 juli 1999	 Ja. De samenstelling van het personeelsbestand van de krijgsmacht naar leeftijd en opleiding hangt in de eerste plaats samen met de taken en, daarvan afgeleid, met de functiestructuur van de krijgsmacht. In het algemeen geldt dat de inzetbaarheid van de krijgsmacht een relatief jong personeelsbestand vereist, waardoor een vergelijking met de beroepsbevolking (15 tot 64 jaar) leidt tot verschillen. Zie daarvoor tabel 1. Tabel 1: leeftijden krijgsmacht (medio 1998) versus beroepsbevolking (1997; CBS) leeftijdscate- gorie krijgs- macht (in %) beroeps- bevolking (in %) 15–24 jaar 28 13 25–44 jaar 54 58 45–64 jaar 18 29 Tabel 2 geeft een globale vergelijking tussen de opleidingsniveaus van de krijgsmacht en de beroepsbevolking. De tabel toont dat in het personeelsbestand van de krijgsmacht relatief meer lager opgeleiden en relatief minder hoger opgeleiden voorkomen dan in de beroepsbevolking. Het functiebestand van de krijgsmacht telt dan ook relatief veel functies waarvoor een lager opleidingsniveau vereist is. Tabel 2: opleidingsniveau krijgsmacht (maart 1999) versus beroepsbevolking (1997; CBS) opleidings- niveau krijgsmacht (in %) beroeps- bevol- king (in %) BO–VBO– MAVO 38 (vooral manschappen/ korporaals) 29 HAVO/VWO– MBO 44 (vooral onderofficieren) 45 HBO–WO 18 (vooral officieren) 26 De oververtegenwoordiging van lager opgeleiden komt in de jaarlijkse wervingsbehoefte nog sterker naar voren omdat met name in de lagere rangen sprake is van tijdelijke aanstellingen, waardoor de vervangingsvraag groter is dan voor de vulling van de hogere rangen die veelal worden bekleed door personeel met een aanstelling voor onbepaalde tijd. In de brief Personeelsvoorziening krijgsmacht 1998 (26 200 X nr. 24) is u gemeld dat in 1998 voor 87% in de aanstellingsbehoefte van de krijgsmacht is voorzien. Voor de landmacht bedroeg dat percentage 86%. Tevens is aangegeven welke knelpunten zich in 1998 in de werving hebben voorgedaan. Het betreft in hoofdzaak de werving van technici (op mbo, hbo en wo niveau) en van personeel voor gevechts- en gevechtsondersteunende functies. Technisch personeel, vooral hoger opgeleid personeel, is erg schaars op de krappe arbeidsmarkt waardoor vrijwel alle werkgevers wervingsproblemen ondervinden. Bij de gevechts- en gevechtsondersteunende functies gaat het voornamelijk om functies voor lager opgeleide jongeren. Die zijn minder schaars op de markt maar het aanbod is dalende en het gaat hier om een relatief grote wervingsbehoefte. Bij de werving voor deze functies spelen vooral de relatief zware aanstellingseisen een rol. Hoeveel personeel de krijgsmacht in 1999 zal werven, is nog niet bekend maar de werving blijft voortdurend onder druk van de verkrappende arbeidsmarkt staan, waardoor alleen al het handhaven van het huidige wervingspeil grote inspanningen zal kosten. Begin 2000 wordt u over de resultaten van de werving geïnformeerd. Ja. Er bestaat geen verplichting voor werkloze werknemers om zich in te schrijven bij een uitzendbureau. De inschrijving bij een uitzendbureau geschiedt altijd op vrijwillige basis. Start beschikt dan ook over eigen gegevensbestanden, waarin mensen voorkomen die zich vrijwillig hebben opgegeven. Er zijn afspraken gemaakt over de informatie-uitwisseling tussen Defensie en Start. Via de eigen organisatie zoekt Start potentiële kandidaten bij de door Defensie aangeboden functies. Vervolgens worden de mensen door Start benaderd om te solliciteren. Op de militair is specifieke wetgeving en regelgeving van toepassing. Dat laat echter onverlet dat hij zoveel als mogelijk als elke andere werknemer wordt behandeld. De militair kan echter te maken krijgen met risicovolle omstandigheden, zoals vredesoperaties, waarbij gebruik van geweld of eerder juist het voorkomen of beperken daarvan aan de orde is. Die omstandigheden vergen specifieke wet- en regelgeving maar meer nog een hoge graad van professionaliteit van het personeel. De professionaliteit wordt in belangrijke mate bepaald door hun intrinsieke motivatie. Om in de toekomst bij een aanhoudende krapte van de arbeidsmarkt de personeelsvoorziening van de krijgsmacht zeker te kunnen stellen, wordt gewerkt aan een groot aantal structurele verbeteringen in alle delen van het personeelsvoorzieningsproces. In dat verband wordt bezien of in samenwerking met commerciële partners meer jongeren die belangstelling hebben voor een baan bij de krijgsmacht in de gelegenheid kunnen worden gesteld om te solliciteren. De voorlichting over loopbaanmogelijkheden en het werken bij de krijgsmacht is vooralsnog een zaak van Defensie. Zowel de commerciële partner als Defensie hebben geen belang bij het onder druk zetten van mogelijke sollicitanten. Een gebrekkige of ontbrekende motivatie leidt in de praktijk bij de selectie tot afwijzing van de sollicitant. Door veel afwijzingen wordt het wervings- en selectieproces van Defensie onnodig belast en de commerciële partner ziet de inspanningen niet beloond. Er is geen reden om te veronderstellen dat dit proces anders zou verlopen dan bij vergelijkbare overeenkomsten tussen een uitzendorganisatie en een civiele werkgever. Jongeren tot 23 jaar die werkloos zijn behoren tot de doelgroep van de sluitende aanpak voor jongeren in het kader van de Wet Inschakeling werkzoekenden (WIW). Het recht op een uitkering met de daaraan verbonden rechten en plichten is echter niet gebaseerd op deze wet. Zij hebben in het algemeen een Abw-uitkering en soms een WW-uitkering indien ze al gewerkt hebben. Wel geldt dat indien een jongere na een jaar nog geen baan heeft, de persoon in het kader van de WIW een WIW-dienstbetrekking krijgt aangeboden. De arbeidsplicht voor jongeren tot 23 jaar in het geval zij aanspraak maken op een uitkering als gevolg van werkloosheid is niet anders geregeld dan voor andere uitkeringsgerechtigden. Met andere woorden, om voor een Abw- of WW-uitkering in aanmerking te (blijven) komen wordt van de uitkeringsgerechtigde jongere verwacht (zoals tevens van uitkeringsgerechtigden van 23 jaar en ouder wordt verwacht), dat deze solliciteert naar voor hem of haar passende arbeid. Voor jongeren die werkzaam zijn in een WIW-dienstbetrekking geldt dat zij aangeboden passende arbeid in een reguliere baan dienen te aanvaarden. Zowel in de Abw alsmede WW wordt onder passende arbeid verstaan: Alle arbeid die voor de krachten en bekwaamheden van de werknemer is berekend tenzij aanvaarding om redenen van lichamelijke, geestelijke of sociale aard niet van hem/haar kan worden gevergd. In de richtlijn passende arbeid 1996 is dit nader omschreven. Het komt er in deze richtlijn op neer dat iemand gedurende een half jaar een baan mag zoeken overeenkomstig de aard en het loonniveau van de oude baan. Daarna wordt van betrokkene verwacht dat deze concessies doet zowel ten aanzien van: – het loonniveau, – de aard van het werk, gerelateerd naar (voor)opleiding en werkervaring en, – de reisduur. Voor schoolverlaters en academici is bovendien het Besluit passende arbeid schoolverlaters en academici van toepassing. Dit Besluit houdt in dat voor deze groepen werkzoekenden het begrip passende arbeid ruimer kan worden ingevuld. In zijn algemeenheid is, wanneer aan een Abw- of WW-gerechtigde een baan wordt aangeboden welke qua loonniveau en aard passend is, deze op straffe van een gehele of gedeeltelijke weigering van de uitkering, verplicht een dergelijk aanbod te aanvaarden. Een uitkeringsgerechtigde kan evenwel op grond van Abw artikel 113 en WW artikel 24 een dergelijk aanbod weigeren indien dit om redenen van geestelijke, sociale, of religieuze aard, niet van hem of haar kan worden gevergd. Indien een baan wordt aangeboden in de krijgsmacht, waarvan betrokkene vindt dat om bovengenoemde redenen niet van hem/haar kan worden verwacht dat deze functie wordt aanvaard, kan een dergelijk aanbod worden geweigerd. Betrokkene dient wel aannemelijk te kunnen maken dat hij of zij zwaarwegende bezwaren koestert tegen het verrichten van dergelijke werkzaamheden. Zowel de gemeente als Uvi zal bij de uitvoering van respectievelijk de Abw en WW altijd een individuele beoordeling moeten maken omtrent de mate van verwijtbaarheid voor de werkloosheid. Bij die beoordeling zullen gemeenten en Uvi’s rekening houden met gronden waarop de weigering van de belanghebbende is gebaseerd om de aangehouden arbeid te aanvaarden.	 Defensie
 KVR10155.xml	 1999	 VVD	 Vragen over het vervroegd aftreden van NAVO-opperbevelhebber Wesley Clark in april 2000 en over meningsverschillen tussen hem en de Britse generaal Sir Michael Jackson, de commandant van de vredesmacht in Kosovo (KFOR).	 Is het waar dat de NAVO-opperbevelhebber Wesley Clark in april volgend jaar vervroegd als NAVO-bevelhebber aftreedt? Zo ja, is dit vervroegde aftreden een besluit genomen door de Noord-Atlantische Raad, of is dit een unilaterale beslissing van Amerikaanse zijde? Is er in juni een conflict geweest tussen de NAVO-opperbevelhebber en de commandant van de vredesmacht in Kosovo (KFOR), de Britse generaal Sir Michael Jackson? Zo ja, betrof dit een meningsverschil over de wijze waarop gereageerd moest worden op de Russische soloactie om troepen, deel uitmakend van de vredesmacht SFOR, naar Kosovo over te brengen? Was de bezetting van het vliegveld van Pristina door parachutisten een adequaat middel geweest om te voorkomen dat de Russen posities konden innemen op het vliegveld van Pristina? Is generaal Sir Michael Jackson gesteld onder het bevel van de NAVO-opperbevelhebber? Deelt u de mening dat de weigering van generaal Sir Michael Jackson om een opdracht uit te voeren een inbreuk is op de zo gewenste strakke en duidelijke bevelvoering over KFOR? Heeft de Amerikaanse admiraal James Ellis jr., commandant van NAVO-Zuid, een opdracht van generaal Clark om helicopters te stationeren op de landingsbanen van het vliegveld van Pristina naast zich neergelegd? In hoeverre hebben irritaties bij het Pentagon over opstellingen van generaal Clark bijgedragen tot de vervroegde terugtreding van betrokkene? In hoeverre worden er binnen de NAVO maatregelen genomen om meningsverschillen tussen NAVO- en KFOR-bevelhebbers te voorkomen en op welke wijze is de politieke leiding van de NAVO hierbij betrokken? Zie Newsweek en NRC Handelsblad van 2 augustus jl. en Algemeen Dagblad, 3 augustus 1999	 Dit bericht klopt in grote lijnen. Het betreft een Amerikaanse aankondiging dat de VS in de herfst van dit jaar de Alliantie zullen verzoeken om generaal Clark, die tevens de functie vervult van commandant van de Amerikaanse troepen in Europa, in het voorjaar van 2000 van zijn taken als SACEUR te ontheffen. Het Pentagon heeft meegedeeld dat het terugtreden van generaal Clark, enkele maanden eerder dan voorzien, enkel en alleen veroorzaakt werd door de wens om de huidige plv. voorzitter van het Comité van de Verenigde chefs van staven, generaal Ralston, een passende vervolgfunctie aan te bieden, gecombineerd met de daarbij in acht te nemen termijnen. Hierover is de regering niets bekend. Overigens zijn de persberichten terzake ook geen aanleiding geweest voor enige discussie in NAVO-kader. Gezien het hypothetische karakter ervan ziet de regering geen aanleiding op deze vraag in te gaan. Er zijn twee NAVO-opperbevelhebbers, nl. de Supreme Allied Commander Atlantic (SACLANT) en de Supreme Allied Commander Europe (SACEUR). De commandant van KFOR, generaal Sir Mike Jackson, is voor de duur van operatie Joint Guardian onder bevel gesteld van SACEUR. De regering is niets bekend over een weigering van een opdracht door generaal Jackson. Hiervan is de regering niets bekend. Maatregelen om meningsverschillen tussen NAVO- en KFOR-bevelhebbers te voorkomen zijn niet nodig. Als de NAVO-Raad een besluit heeft genomen treedt de NAVO-bevelstructuur in werking om dat besluit te implementeren.	 Buitenlandse Zaken
 KVR10156.xml	 1999	 SP	 Vragen naar aanleiding van een artikel in de Volkskrant over een vertrouwelijk conceptrapport van het Ctsv over dit onderwerp.	 Kent u het vertrouwelijk conceptrapport van het College van toezicht sociale verzekeringen over werkgeversfraude met sociale verzekeringen? Bent u voornemens dit rapport aan de Kamer te doen toekomen? Zo neen, waarom niet? Zo ja, wanneer kan de Kamer dit tegemoet zien? Wat is uw reactie op de constatering in het rapport van werkgeversfraude, de vrijstelling van grote werkgevers van de verplichting om gegevens tijdig in te leveren, en het ontzien van werkgevers die geen terugkeerplannen maken voor zieke werknemers? Wat vindt u van de constatering dat het verschil in behandeling tussen werkgeversfraude en fraude door uitkeringsgerechtigden leidt tot rechtsongelijkheid? Werpt de voorgenomen privatisering van de uitvoering van de sociale zekerheid hier zijn schaduw vooruit? Zijn de conclusies in het concept een gevolg van de ophanden zijnde privatisering, in welke situatie uitvoeringsinstellingen er immers belang bij hebben om een werkgever als opdrachtgever te behouden? Welke maatregelen bent u voornemens te nemen tegen de geconstateerde rechtsongelijkheid? Welke conclusies trekt u uit het feit dat het Gtsv het Lisv een dwangbevel heeft gegeven, met name nu dit in de geschiedenis van de uitvoering van de sociale zekerheid slechts één keer eerder is voorgekomen? Volkskrant, 5 augustus 1999	 	 Sociale Zaken en Werkgelegenheid
 KVR10157.xml	 1999	 VVD	 Vragen gaan in op de modernisering van de regels inzake toepassingen van de artikelen 85 en 86 van het EU-verdrag, en de gevolgen voor de huidige Nederlandse Mededingingswet.	 Wat is uw mening over de nieuwe voorstellen van de Europese Commissie betreffende mededinging? Kunt u aangeven wat de consequenties van de voorstellen zijn voor de vigerende Nederlandse Mededingingswet? Bent u bereid de opmerkingen, die u wilt toezenden aan de Europese Commissie, in het kader van punt 16 van de samenvatting van het «Witboek betreffende de modernisering van de regels inzake de toepassingen van de artikelen 85 en 86 van het EU-verdrag» (programma van de Commissie nr. 99/027) vooraf aan de Tweede Kamer toe te zenden? Witboek betreffende de modernisering van de regels inzake de toepassing van de artikelen 85 en 86 van het EG-verdrag, Programma van de Commissie nr. 99/027	 In beginsel sta ik positief tegenover de voorstellen van de Commissie in het door u genoemde Witboek. De voorstellen bieden immers goede kansen op verbetering van het Europese mededingingsbeleid, waardoor concurrentiebeperkingen effectiever kunnen worden aangepakt en de administratieve lasten voor het bedrijfsleven verminderen. Er zijn echter ook risico’s voor de effectiviteit, rechtszekerheid en uniformiteit. Daarom stelt Nederland een aantal voorwaarden voor de overgang naar een nieuw systeem. Het Witboek zal uiteraard consequenties hebben voor de toepassingspraktijk in Nederland. In Nederland is met de nieuwe Mededingingswet in 1998 een systeem ingevoerd dat is geschoeid op de Europese leest. De veranderingen in het Europese regime werken daarin door. Nog bezien dient te worden welke beleidsconsequenties daaraan moeten worden verbonden voor de nationale regels voor afspraken die de interstatelijke handel niet raken. Ja. U ontvangt zo spoedig mogelijk een brief met de Nederlandse concept-reactie.	 Economische Zaken
 KVR10158.xml	 1999	 CDA	 Vragen naar aanleiding van het televisieprogramma ''Nova'' over declaraties van onkosten door Commissarissen der Koningin en overige leden van Gedeputeerde Staten.	 Hebt u kennisgenomen van de uitzending van het TV programma «Nova» over declaraties van onkosten door Commissarissen der Koningin en overige leden van Gedeputeerde Staten? Hoe luidt uw reactie op het rapport van de SGBO over het vergoedingssysteem voor Commissarissen der Koningin? Deelt u de mening dat er eenduidigheid en transparantie dient te bestaan in de kostentoerekening van representatiekosten van leden van GS en dat hiertoe criteria zouden moeten worden ontwikkeld die een standaardiserend effect hebben? Bent u bereid, binnen de autonomie die provinciale besturen ook te dien aanzien hebben, te bevorderen dat er een kader wordt ontwikkeld waaraan criteria kunnen worden ontleend inzake het al dan niet declarabel zijn van kosten van leden van GS? Zo ja, hoe denkt u dit te bevorderen en is uws inziens hier een rol weggelegd voor het IPO? Nova, 14 augustus 1999	 Ja. Politieke ambtsdragers ontvangen naast hun wedde een algemene kostenvergoeding. Deze vaste kostenvergoedingen kunnen ingevolge aangescherpte belastingwetgeving sinds 1 januari 1997 slechts belastingvrij worden verstrekt voorzover deze naar aard en omvang zijn gespecificeerd en daar tevens een steekproefsgewijs onderzoek naar de werkelijke gemaakte kosten aan ten grondslag ligt. Zowel de hoogte als de kostensoorten dienen hierbij te worden gemotiveerd. Voor de lokale en provinciale ambtsdragers is dit gebeurd door middel van een SGBO-onderzoek. Dit onderzoek is uitgevoerd in opdracht van de Vereniging van Nederlandse Gemeenten, het Inter Provinciaal Overleg en het ministerie van Binnenlandse Zaken en Koninkrijksrelaties. Het onderzoek geeft inzicht in wat er gemiddeld aan kosten wordt gemaakt en hoe de gemaakte kosten zijn verdeeld over de verschillende kostencategorieën. Nu het onderzoeksrapport is vastgesteld zullen de ontvangen kostenvergoedingen fiscaal worden getoetst. De commissarissen van de Koningin hebben deelgenomen aan het onderzoek, maar zijn vanwege privacy-overwegingen buiten het rapport gehouden. Dit was noodzakelijk omdat deze categorie bestuurders qua omvang dusdanig gering is, dat meer specifieke vermelding van resultaten al gauw het gevaar mee zou brengen dat de informatie herleidbaar is tot individuele personen. Alleen aan de direct betrokkenen, het ministerie van Financiën en de bevoegde belastinginspecteur is, buiten het bestek van de rapportage, verslag uitgebracht. Ook voor deze groep zal de formele fiscale besluitvorming binnenkort geschieden. Wat de ambtstoelage van de commissarissen en de kostenvergoedingen van gedeputeerden betreft is de normale fiscale wetgeving van toepassing zoals die voor eenieder geldt. Representatie is een van de categorieën kosten die vervat zijn in de tot op heden onbelast verstrekte algemene kostenvergoeding. Het algemene door de fiscus gehanteerde uitgangspunt bij de verschillende categorieën kosten is dat het moet gaan om gemaakte kosten tot verwerving, inning en behoud van inkomsten uit het ambt. Duidelijk zal zijn dat kosten die worden bestreken door de ambtstoelage niet op andere wijze (kunnen) worden vergoed. Wel is het mogelijk kosten die niet bestreken worden door de vaste algemene kostenvergoeding bij de provincie te declareren of rechtstreeks door de provincie te laten voldoen. Op dit moment is het zo dat meerkosten bij de provincie kunnen worden gedeclareerd, of rekening houdend met de bepalingen in de Wet op de inkomstenbelasting 1964 kunnen worden afgetrokken bij de aangifte inkomstenbelasting. Ik teken hierbij overigens aan dat wanneer in de toekomst nieuwe belastingwetgeving wordt ingevoerd aftrekmogelijkheden kunnen veranderen. In het kader van het afleggen van politieke verantwoording door gedeputeerde staten is het aan provinciale staten om zich over de declaraties een oordeel te vormen. Ik ben voornemens om samen met Financiën, het Inter Provinciaal Overleg, de Vereniging van Nederlandse Gemeenten en vertegenwoordigers van de overige onderzochte groepen politieke ambtsdragers een werkgroep in te stellen die zich gaat buigen over kostenvergoedingen in het algemeen. De overweging bij het instellen van deze werkgroep is dat de fiscale beoordeling van de uitkomsten van het SGBO-onderzoek er vermoedelijk voor het merendeel van de betrokken groepen toe zal leiden dat de bestaande kostenvergoedingen in de toekomst niet langer onbelast kunnen worden verstrekt. Dit betekent dat er een herbezinning moet komen op het huidige systeem van kostenvergoedingen. Bevordering van transparantie in de kosten zal naar mijn oordeel een belangrijk onderdeel zijn van die herbezinning.
 KVR10159.xml	 1999	 SP	 Vragen naar aanleiding van berichten in ''De Gelderlander'' dat er door de recente hittegolf een oversterfte optreedt in verpleeg- en verzorgingshuizen. (zie ook eerdere vragen: Aanhangsel handelingen nr. 1600, vergaderjaar 1995-1996, en nr. 475, vergaderjaar 1996-1997).	 Hebt u kennisgenomen van de constatering van de verpleeghuisartsen Borst en Schols, dat er door de recente hittegolf een oversterfte is in verpleeg- en verzorgingshuizen? Erkent u de door wetenschappelijk onderzoek gelegde relatie tussen de toename van het sterftecijfer van verpleeghuispatiënten en hitte? Zo ja, vindt u dat deze oversterfte waar mogelijk voorkomen moet worden? Welke maatregelen wilt u hiertoe nemen? Wat is uw mening over het pleidooi van de verpleeghuisartsen voor toepassing van een «integraal pakket van klimaatvoorzieningen» en hun stelling dat «bouwkundige maatregelen standaard zouden moeten worden toegepast in zorginstellingen»? Herinnert u zich de verwijzing in eerdere antwoorden op kamervragen over verhoogd sterfterisico en klimaatbeheersing in verpleeghuizen, een lopend onderzoek door het College voor Ziekenhuisvoorzieningen in samenwerking met de Nederlandse Vereniging voor Verpleeghuiszorg? Is het waar dat dit onderzoek afgerond is en april 1999 toegestuurd aan het ministerie? Zo ja, wat gaat u doen met de aanbevelingen en conclusies? Vindt u dat er, zoals aanbevolen, heet-weer protocollen moeten worden opgesteld en nageleefd? Vindt u dat, zoals aanbevolen, de mogelijkheden voor het toepassen van «topkoeling» in verpleeghuizen vergroot moet worden door de betreffende kostennormen daarop aan te passen? Gelderlander, 7 augustus 1999 Aanhangsel Handelingen, nr. 1600, vergaderjaar 1995–1996 en 475, vergaderjaar 1997–1998.	 Ja. Ja. In het onderzoek van Borst en Schols, gepubliceerd in het Nederlands tijdschrift voor geneeskunde van 8 november 1997 wordt een verband gelegd tussen hoge buitentemperaturen en de toename van sterfte onder patiënten die in verpleeghuizen verblijven. Zoals in antwoorden op eerdere kamervragen, van het kamerlid Mulder-van Dam, reeds is aangegeven (brief van 19 december 1997), kenmerk DBO-K-U-971653), zegt dit onderzoek weinig over de binnencondities in die verpleeghuizen in relatie tot sterfte bij hoge buitentemperaturen. Daarbij werd door mijn ambtsvoorgangster melding gemaakt van lopend onderzoek om meer te weten te komen van de omstandigheden in verpleeghuizen bij hoge buitentemperaturen. Ik kom daar in mijn antwoord op vraag 4 nog op terug. Het antwoord op de eerste deelvraag is vanzelfsprekend: ja. Het antwoord op de vraag welke maatregelen ik hiertoe wil nemen treft u aan bij het antwoord op vraag 4. De kennis over dergelijke maatregelen en de mate waarin die zouden moeten worden toegepast is aanwezig bij het College voor ziekenhuisvoorzieningen (CvZ) en wordt ook toegepast. In het onderzoeksrapport dat ik bij brief van 14 april jl. van het CvZ heb ontvangen, wordt hier nader op ingegaan. In nieuwbouwsituaties worden de bouwplannen voor verpleeghuizen door het College voor ziekenhuisvoorzieningen beoordeeld op basis van een door TNO ontwikkelde rekenmethode, de zogenoemde VABI-methode. Met behulp van deze methode kunnen voorspellingen worden gedaan over de thermische kwaliteit van gebouwen in de zomersituatie. Als uitgangspunt bij die beoordeling wordt tot nu toe uitgegaan van uitgangspunten vergelijkbaar met die welke door de Rijksgebouwendienst worden gehanteerd. Uit ervaringen bij het College blijkt dat bij een integraal pakket van bouwkundige en installatietechnische voorzieningen en met inachtneming van diverse organisatorische maatregelen en protocollen, bij nieuwbouwsituaties voldaan kan worden aan de VABI-uitgangspunten. Centrale koelapparatuur blijkt in veel gevallen niet noodzakelijk. In specifieke omstandigheden, bijvoorbeeld op een locatie aan een drukke weg waardoor i.v.m. geluidhinder de ramen gesloten moeten blijven, komt het voor dat airconditioning wordt ingebouwd om aan de VABI-uitgangspunten te kunnen voldoen. In geval van twijfel over de mogelijkheid te voldoen aan deze uitgangspunten, wordt het gebouwontwerp beoordeeld op de mogelijkheid om in een later stadium op een eenvoudige manier koeling aan te brengen. Bij de beoordeling van renovatieplannen wordt deze methode ook toegepast. Twee zaken zijn nog onderwerp van nader onderzoek. a. De vraag of voor zorginstellingen andere uitgangspunten moeten gelden voor de binnentemperatuur dan de thans gehanteerde. Het CvZ is hierover reeds een onderzoek gestart. b. De verpleeghuizen waarvan de plannen destijds via de VABI-methode zijn getoetst aan de uitgangspunten. Ik heb het CvZ verzocht een plan te ontwikkelen om deze verpleeghuizen te evalueren om te zien of de gerealiseerde kwaliteit in de praktijk op een aanvaardbaar niveau ligt. Het rapport van het CvZ bevat o.a. aanbevelingen op het bouwtechnische terrein en op het gebied van installatietechniek, alsmede organisatorische aanbevelingen. De bouw- en installatietechnische aanbevelingen bevatten maatregelen die voor een deel direct toepasbaar zijn in bestaande gebouwen en installaties. Het CvZ betrekt deze aanbevelingen reeds bij de beoordeling van bouwplannen. In het rapport van het CvZ worden aanbevelingen gegeven die betrekking hebben op het weren van hitte, door gebruik te maken van de mogelijkheden die het gebouw reeds biedt. Dit veronderstelt een actief beheer van het gebouw, zoals dat ook in wintersituaties gebruikelijk is. Het CvZ signaleert in haar onderzoek dat door een bewust omgaan met de mogelijkheden van het gebouw, afhankelijk van de mogelijkheden van het gebouw, veel problemen kunnen worden voorkomen. Daarnaast is het denkbaar dat maatregelen ten aanzien van de verzorging in protocollen worden opgenomen. Het gaat dan om bijvoorbeeld toediening van extra vocht. Mijn indruk is dat de verpleeghuizen zich goed bewust zijn van de aandachtspunten zowel ten aanzien van het gebouwbeheer als de verzorging bij heet weer situaties. In situaties waarin niet op korte termijn algehele verbetering van het gebouw in het verschiet ligt blijkt het in veel gevallen mogelijk met losse koelapparatuur goede resultaten te bereiken. Bedacht moet daarbij worden dat problematische hitteperiodes over het algemeen slechts gedurende een zeer beperkte periode per jaar voorkomen en dat deze hitte zowel buiten als binnen het verpleeghuis meetbaar is. Dit maakt tijdelijke voorzieningen (bijvoorbeeld losse koelunits) in veel situaties in combinatie met een actief gebouwbeheer, tot een aanvaardbare oplossing. Via de meldingsregeling of het inventarisbudget is de aanschaf van deze apparatuur in veel gevallen mogelijk. De toepassing van mechanische koelinstallaties is niet opgenomen in de voor nieuwbouw van verpleeghuizen vigerende kostennormen. Indien gekozen moet worden voor een verdergaande beheersing van de binnentemperatuur dan nu mogelijk is, raamt het CvZ de meerkosten op f 2 000,– per bed. Voor bestaande situaties kan dit aanmerkelijk meer zijn. Ik zie op dit moment geen reden de (algemeen geldende) kostennormen voor verpleeghuizen voor dit doel te verhogen.	 Volksgezondheid, Welzijn en Sport
 KVR1016.xml	 1994	 GroenLinks	 De vragen betreffen het vermijden van besmettingsgevaar in geval van tuberculose in asielzoekerscentra.	 Duurt het twee weken voordat een asielzoeker in een opvangcentrum op tbc wordt onderzocht? Wordt een asielzoeker bij wie open tbc is geconstateerd niet in quarantaine geplaatst? Acht u de privacy van een individuele asielzoeker van groter belang dan het ernstig besmettingsgevaar dat een patie¨nt met open tbc voor zijn omgeving vormt? Deelt u de mening, dat het draagvlak in de samenleving ermee gediend is dat in de asielzoekerscentra alles in het werk wordt gesteld om het besmettingsrisico te vermijden? Bent u bereid heldere richtlijnen terzake naar alle centra te doen uitgaan? De Volkskrant, 12 november 1994	 Neen. Wekelijks komt in alle onderzoeks- en opvangcentra e´e´n van de drie mobiele ro¨ntgen-units, i.c. ro¨ntgenbussen. Het kan gebeuren dat een asielzoeker net de wekelijkse ronde van de bus mist; hij wordt dan in ieder geval voor de volgende ronde (hooguit 6 dagen later) ingepland. Zodra bij een asielzoeker open tuberculose is geconstateerd, worden op advies van de GGD adequate maatregelen getroffen om verdere besmettingen te voorkomen. Soms is dit ziekenhuisopname op een isolatieafdeling, soms kan de asielzoeker op het centrum blijven in een aparte ruimte, met strikte instructies omtrent hoesthygie¨ne en het niet betreden van gemeenschappelijke ruimten of openbaar vervoer. Ook het personeel dat met de besmette persoon te maken heeft wordt geı¨nstrueerd omtrent beschermende maatregelen, zoals het gebruik van een mond-/neusmasker. Intussen start de behandeling en is doorgaans na drie weken het besmettingsgevaar geweken. Neen. Ernstig besmettingsgevaar voor anderen is voor een arts voldoende reden zijn beroepsgeheim te doorbreken als dit nodig is om adequate maatregelen te kunnen nemen. Dit is bekend bij GGD’en, bij medische diensten in de centra en bij het centrum-management. Ja. Het beleid inzake tuberculosescreening is gericht op zo vroeg mogelijke opsporing van tuberculose. Het is echter niet mogelijk het besmettingsrisico volledig tot nul te reduceren. Er is altijd enig tijdsverloop voordat de diagnose wordt gesteld. Personeel en vrijwilligers in de centra worden in principe twee maal per jaar op tuberculose onderzocht, zodat een eventuele besmetting vroegtijdig kan worden behandeld. Er bestaan reeds uitgebreide richtlijnen in de centra aangaande het onderzoek op tuberculose. De GGD’en hanteren de in samenwerking met de KNCV opgestelde landelijke protocollen voor advisering en beschermende maatregelen.	 Volksgezondheid, Welzijn en Sport Justitie
 KVR10161.xml	 1999	 SP	 De vragen gaan in op berichten over kinderen die slachtoffer zijn geworden van NAVO-aanvallen op Kosovo en het gebruik daarbij van ''clusterbommen''. (Vragen ter aanvulling op eerdere vragen van de leden Marijnissen en Van Bommel, ingezonden resp. 4 en 25 juni 1999).	 Herinnert u zich de vragen van het lid Marijnissen van 4 juni 1999 en uw antwoorden daarop dd. 15 juni jl.? Zo ja, deelt u de mening dat de vragen inadequaat, dat wil zeggen onvolledig of onjuist zijn beantwoord? Bent u bereid de vragen 3, 7, 8, 9, 13, 14 en 15 alsnog afzonderlijk en volledig te beantwoorden? Zo neen, waarom niet? Kent u het relaas «NATO cluster bombs take their toll in Kosovo» dat verhaalt over kinderen die het slachtoffer zijn geworden van clusterbommen? Zo ja, bent u dan nog steeds van mening dat het gebruik van clusterbommen een legitieme militaire strategie is? Kent u het tweede lid van artikel 35 van het eerste Additionele Protocol bij de Geneefse Conventies van 1949? Zo ja, deelt u de mening dat de door de NAVO gebruikte clusterbommen, gezien het onnodig lijden dat zij veroorzaken, naar letter dan wel naar geest vallen onder het in dit artikel verwoorde verbod op het gebruik van dergelijke wapens en zo neen, waarom niet? Herinnert u zich de vragen van het lid Van Bommel van 25 juni 1999 en uw antwoorden daarop van 21 juli 1999? Bent u bereid de vragen 3 en 5 alsnog volledig te beantwoorden? Zo neen, waarom niet? Kent u het persbericht van UNEP van 23 juni 1999 waarin gesproken wordt over het UNEP-rapport inzake ernstige milieuschade in Joegoslavië? Zo ja, bent u dan bereid uw antwoord op vraag 1 (4) te herzien en het rapport alsnog aan de Tweede Kamer te sturen? Aanhangsel Handelingen, nr. 1570, Vergaderjaar 1998-1999. www.srpska.mreza.com/library/facts/Clu sterBombs.html (zie bijlage) Protocol Additional to the Geneva Conventions of 12 august 1949 and Relating to the Protection of Victims of International Armed Conflicts, Protocol I (zie bijlage) Aanhangsel Handelingen, nr. 1803, vergaderjaar 1998–1999. www.unep.org/unep/per/ipa/pressrel/r06-2499.001 (zie bijlage)	 De regering deelt deze mening niet. De regering ziet in het licht van zijn eerdere antwoorden geen reden om op deze vragen nader in te gaan, mede gezien het feit dat de regering de Kamer vanaf het begin van de Navo-operatie Deliberate Force op 24 maart jl. op vertrouwelijke basis regulier heeft geïnformeerd over de voortgang van de Navo-luchtcampagne. De regering onderkent het gevaar dat schuilt in niet-ontplofte explosieven en mijnen, zoals beschreven in het door u bedoelde relaas. Juist dit gevaar is reden geweest voor de regering om voor de tijdelijk in Nederland verblijvende Kosovaarse vluchtelingen een voorlichtingsprogramma op te zetten ter voorbereiding op hun terugkeer, waarin onder meer aandacht is besteed aan herkenning van niet-ontplofte explosieven en mijnen en de persoonlijke veiligheid. Dit relaas brengt geen wijziging in de opvatting van de regering over de inzet van clusterwapens. Bij alle munitiesoorten kan het voorkomen dat zij tijdens de aanval niet exploderen (blindgangers). Verwondingen veroorzaakt door niet-geëxplodeerde «sub-munitie» van een clusterbom verschillen niet wezenlijk van de gevolgen van andere niet-geëxplodeerde munitiesoorten. De regering betreurt ongelukken met blindgangers uiteraard ten zeerste, maar ziet daarin geen juridische grond clusterwapens als onrechtmatig te beschouwen. Zoals uiteengezet in de antwoorden op de vragen van de heer Van Bommel van 17 mei jl., wordt bij het besluit tot inzet van clusterwapens rekening gehouden met de aard van de doelen en met de kans op collaterale schade. Clusterwapens kunnen doelen snel en effectief uitschakelen, maar verspreiden zich over een groter gebied dan sommige andere munitiesoorten. Daarom worden clusterwapens alleen ingezet tegen grotere militaire doelen, waarbij de kans op collaterale schade laag is. De Navo heeft bij de wapenkeuze de afweging tussen militair belang en het risico van collaterale schade steeds zorgvuldig gemaakt. Bovendien heeft de Navo, mede op aandringen van de Nederlandse regering, de procedures en voorzorgsmaatregelen voortdurend getoetst en, waar nodig, aangescherpt. Onder verwijzing naar vraag 3 is de regering van mening dat de Navo bij de inzet van clusterbommen in Kosovo niet in strijd heeft gehandeld met het tweede lid van artikel 35 van het Eerste Aanvullende Protocol bij de Geneefse Verdragen. Het antwoord op 21 juli jl. op de door de heer Van Bommel gestelde vraag inzake het rapport van de UNEP over de milieuschade in Joegoslavië geldt nog steeds. Dit najaar zal een door UNEP/ENHCS opgerichte taakgroep (de Balkan Task Force onder leiding van Pekka Haavisto) rapporteren aan de Secretaris-Generaal van de Verenigde Naties. Deze zal vervolgens de bevindingen van het VN-onderzoek over de milieugevolgen van het conflict op de Balkan openbaar maken. Het rapport, waarover wordt gesproken in het UNEP-persbericht van 23 juni jl., is een interdepartementaal VN-rapport dat door een missie onder leiding van OSG Sergio Vieira de Mello is opgesteld en op 3 juni door tussenkomst van de SGVN is aangeboden aan de Veiligheidsraad. Dit rapport diende als voorlopige inventarisatie van de eerste hulpbehoeften van de burgerbevolking en de wederopbouwbehoeften op middellange termijn. Het rapport bevat slechts één aanbeveling met betrekking tot het milieu, namelijk dat de milieugevolgen van het recente conflict in de Balkan gedetailleerd dienen te worden geïnventariseerd. Deze aanbeveling heeft geresulteerd in de oprichting van de eerdergenoemde Balkan Task Force van UNEP/UNHCS.	 Defensie
 KVR10163.xml	 1999	 D66	 Vragen over scholen voor middelbaar beroepsonderwijs die een verplicht "vrijwillige" eigen bijdrage van hun leerlingen vragen, mogelijk zelfs voor taken die tot de normale onderwijstaak van een school behoren zoals stagebemiddeling.	 Zijn er MBO-scholen die een verplicht «vrijwillige» eigen bijdrage van hun leerlingen vragen? Wordt door MBO-scholen geld gevraagd voor diensten die behoren tot de normale onderwijstaak van de school zoals bijvoorbeeld stagebemiddeling? Hoe vaak komt dat voor en om wat voor bedragen gaat het? Zijn er MBO-scholen die leerlingen, die geen eigen bijdrage kunnen betalen, weigeren dan wel dreigen te weigeren? Is het waar dat u geen maatregelen wenst te treffen? Bent u alsnog bereid om voor leerlingen in het MBO een soortgelijke regeling te treffen met betrekking tot de eigen bijdrage, zoals die nu reeds geldt voor het basisonderwijs en het voortgezet onderwijs? Metro, 22 juli 1999	 Ja. De Jongeren Organisatie Beroepsonderwijs (JOB) heeft mij laten weten dat de niet-wettelijke bijdragen gebruikt worden als aanvulling op de rijksbijdrage, voor het uitvoeren van normale onderwijstaken. Een deel van de klachten zou gaan over de afdracht van stagevergoedingen. Op 11 juni 1999 heb ik de JOB gevraagd mij te informeren over het aantal klachten dat de JOB ontvangt over de niet-wettelijke bijdragen, het aantal ROC’s waarover klachten zijn ontvangen en de doeleinden waarvoor ROC’s niet-wettelijke bijdragen vragen. De JOB heeft mij op 18 augustus jongstleden laten weten dat zij in het afgelopen jaar 70 klachten heeft geregistreerd. Exacte informatie over het aantal klachten, de betrokken ROC’s en de aard van de klachten is niet voorhanden, aangezien niet alle telefoontjes nauwkeurig zijn geregistreerd. Voor wat betreft de hoogte van de bijdragen zou het gaan om bedragen tussen f 200,– en f 1 000,– per leerling. Ernstige klachten worden door de JOB doorverwezen naar de Inspectie. In 1998 is dat bij ten minste acht ROC’s gebeurd. De Inspectie voor het onderwijs geeft aan dat de klachten over de niet-wettelijke bijdragen wisselend zijn. Over sommige ROC’s worden veel klachten ontvangen en over andere ROC’s geen. Er zijn mij geen gevallen bekend van ROC’s die leerlingen weigeren of dreigen te weigeren, op het moment dat ze de eigen bijdrage niet kunnen betalen. In mijn brief van 11 juni 1999 heb ik de JOB laten weten dat ik haar klachten serieus neem, maar dat extra wettelijke maatregelen van mijn kant niet passen in mijn beleidslijn ten aanzien van de bve-sector. Het punt van de niet-wettelijke bijdragen is mijns inziens afdoende geregeld in de WEB. Artikel 8.4.1 schrijft voor dat de inschrijving niet afhankelijk mag worden gesteld van een andere dan een bij of krachtens de wet geregelde geldelijke bijdrage. Dit betekent dat een deelnemer die een onderwijsovereenkomst waarin een niet-wettelijke bijdrage is opgenomen weigert te tekenen, toch ingeschreven moet worden. Indien nodig kan een deelnemer hierover een klacht indienen bij de instelling of hiertegen een procedure aanhangig maken bij de burgerlijke rechter. Verdere regelgeving acht ik vanuit het oogpunt van deregulering niet gewenst. Over mijn standpunt ten aanzien van een wettelijke verplichte klachtenprocedure heb ik u op 18 mei jongstleden geïnformeerd (kenmerk boa/bag/99/18315). Nu op 1 juli 1999 hoofdstuk 9 van de Algemene wet bestuursrecht (Awb) in werking is getreden zal ik in het overleg met de Bve Raad benadrukken dat de bve-sector in haar eigen belang klachtenregelingen tot stand moet brengen, teneinde deelnemers en personeel dezelfde rechten te geven als de rechten die zijn geregeld in de Awb. Gelet op de omvang en bestuurskracht van de bve-sector en vanuit het oogpunt van deregulering ben ik van mening dat de Bve Raad in overleg met de JOB en de Inspectie in staat moet zijn om deze problematiek op te lossen. Ik zal hier op korte termijn overleg over voeren met betrokken partijen.	 Onderwijs, Cultuur en Wetenschappen
 KVR10164.xml	 1999	 SP	 Vragen naar aanleiding van de berichten ''Overvliegend vrachttoestel zorgt voor onrust'' in het Algemeen Dagblad van 9 augustus 1999 en ''Die heeft hier niets te zoeken'' in de Gelderlander van 9 augustus 1999.	 Kent u de berichten «Overvliegend vrachttoestel zorgt voor onrust» en «Die heeft hier niets te zoeken»? Is er sprake geweest van uitzonderlijke omstandigheden waarom het betreffende vrachttoestel «rondjes in de regio» moest vliegen? Zo ja, waaruit bestonden deze omstandigheden? Op welke hoogte vloog het toestel boven woonwijken van Nijmegen? Heeft het toestel de route, volgens ooggetuigen extreem laag met uitgeklapt landingsgestel, over woonwijken gevlogen op aanwijzing van de luchtverkeersleiding? Zo ja, was er in dit geval sprake van een normale procedure? Zo neen, wie is er verantwoordelijk voor het afwijken van voorgeschreven procedures? Als er sprake is geweest van het overtreden van regels, welke maatregelen worden er dan tegen de overtreder getroffen? Indien er sprake is van het overtreden van voorgeschreven vliegroutes en vlieghoogte, acht u het dan gewenst om de bestaande voorschriften en regels zodanig aan te passen dat herhaling wordt voorkomen? Zo neen, waarom niet? Algemeen Dagblad, 9 augustus jl. De Gelderlander, 9 augustus 1999	 Ja, ik ken de berichten. Ja, er was inderdaad sprake van uitzonderlijke omstandigheden. De grootte van het vrachttoestel vereiste dat de brandweer op de Vliegbasis Eindhoven met meer materiaal dan gewoonlijk paraat moest zijn, op de uitvalspunten naar de landingsbaan. Aangezien het vliegtuig, vanwege gunstige vliegomstandigheden eerder arriveerde dan het vluchtplan aangaf, waren de voorbereidingen voor de brandweer nog niet gereed. Dit nam ongeveer een kwartier in beslag. Het vrachtvliegtuig werd in deze periode door de militaire verkeersleiding in noordoostelijke richting omgeleid teneinde de brandweer met voldoende materiaal paraat te hebben, pas hierna kon de nadering naar baan 22 te Eindhoven worden ingezet. Het toestel vloog op 600 meter hoogte boven de grond. De hoogte van 600 meter is een normale, procedurele hoogte, die op aanwijzing van de verkeersleiding werd gevlogen. Er was sprake van een normale procedure met dit keer een uitzonderlijk groot vliegtuig. Er is geen sprake geweest van het overtreden van de regels. Het nemen van maatregelen is dan ook niet aan de orde. Zoals onder 5 is opgemerkt was er geen sprake van een overtreding. Hoewel ik me realiseer dat het overvliegen van dit grote toestel in de beleving onrust heeft veroorzaakt zie ik geen reden om naar aanleiding van dit soort uitzonderlijke gevallen de procedurele, veilige vlieghoogte te wijzigen.	 Verkeer en Waterstaat
 KVR10165.xml	 1999	 VVD	 Vragen naar aanleiding van beweringen in NRC Handelsblad van 28 juli 1999 van de directeur van luchthaven Schiphol dat er een ernstig personeelstekort is bij de Koninklijke Marechaussee op Schiphol.	 Kloppen de beweringen van de directeur NV Luchthaven Schiphol dat er een ernstig personeelstekort is bij de Koninklijke Marechaussee op Schiphol? Is het waar dat dit een structureel probleem betreft en geen gevolg is van het zomerseizoen? Wat zijn de oorzaken van deze tekorten? Hoe verhoudt deze ontwikkeling zich tot de verplichtingen die Nederland in internationaal verband is aangegaan met betrekking tot de bewaking van de buitengrens? Acht u het wenselijk dat het aantal fte’s van de Marechaussee verbonden aan de grenscontrole op Schiphol gelijke tred houdt met het aantal langs grensfilters gepasseerde passagiers op Schiphol? Zo ja, hoe zal dit in de komende tijd worden vorm gegeven? Zo neen, waarom niet? Hoe is momenteel de bekostiging van fte’s van de Koninklijke Marechaussee verbonden aan de grenscontrole op Schiphol verdeeld over de verschillende ministeries? Is er een relatie tussen het tekort aan marechaussee en de bezuinigingen op het defensiebudget? NRC Handelsblad, 28 juli 1999	 	 Defensie
 KVR10167.xml	 1999	 CDA	 Vragen over de Europese Steunkaart, die bepaalt welke regio''s in ons land voor regionale steunmaatregelen in aanmerking komen. Uit onder meer artikelen in het Financiële Dagblad van 8 en 9 juli 1999 is gebleken dat de onderhandelingen over de Europese Steunkaart met de Europese Commissie zeer moeizaam verlopen. Herdruk i.v.m. splitsing van de beantwoording, zie ook Aanh. Hand. II, 1998-1999, nr. 1989.	 Hoe is de stand van zaken met betrekking tot de zogenaamde lappendeken van het IPR-gebied in het Noorden des lands? Dreigt het maximum subsidiepercentage in «overig» Groningen slechts 10 te worden? Welke oplossing heeft u voor ogen voor de gerezen problematiek? Heeft die mogelijke oplossing negatieve consequenties voor de overige IPR-gebieden, namelijk Twente en Limburg? Uit perspublicaties (o.a. Het Financiële Dagblad van 8 en 9 juli 1999) is gebleken, dat de onderhandelingen omtrent de Europese Steunkaart met de Europese Commissie zeer moeizaam verlopen	 Op 7 juni jl. heb ik een gesprek gehad met de heer Van Miert van de Europese Commissie over de Nederlandse voorstellen voor de zogenoemde Europese steunkaart. Deze is van belang voor de vormgeving van de nieuwe Investeringspremieregeling, de IPR. Tijdens dit gesprek bleek dat de voornaamste struikelblokken in de Nederlandse voorstellen voor de Commissie zijn: a. de steunintensiteit voor Overig-Groningen. Volgens het Nederlandse voorstel zou het percentage hier op 20% moeten liggen, net als in de andere regio’s in Noord-Nederland. De Commissie vindt dat Overig-Groningen niet meer dan 10% overheidssteun mag ontvangen. b. de concentratie van het IPR-regime in kernzones. Nederland heeft voorgesteld, voortvloeiend uit de kabinetsafspraken met het samenwerkingsverband Noord-Nederland om de noordelijke economische groei geconcentreerd en selectief te stimuleren, het steunregime te richten op kernzones. De Commissie heeft hiertegen bezwaar omdat deze zones geen aaneengesloten gebied vormen.	 Economische Zaken
 KVR10168.xml	 1999	 GroenLinks	 Vragen betreffen berichten over een dalende verwijderingsheffing voor de milieuvriendelijke sloop van auto''s en de milieu-aspecten van de export van Nederlandse autowrakken naar Benin.	 Bent u op de hoogte van het artikel «Verwijderingsheffing auto daalt wederom»? Kan de verwijderingsheffing die betaald moet worden voor de milieuvriendelijke sloop van de auto aan het einde van het jaar dalen naar circa f 100,– gezien de hoogte van het ARN fonds? Zo ja, wat is uw mening hierover? Hebben Beninse organisaties erop gewezen dat de export van oude veelal afgekeurde auto’s een gemakkelijke manier is voor Nederland om er vanaf te komen? Worden de auto’s aldaar na vijf jaar gedumpt, hetgeen een bedreiging kan vormen voor het lokale milieu? Veroorzaakt de export van oude auto’s luchtvervuiling? Hoe beoordeelt u de uitlatingen van de heer Eggink, directeur ARN, dat de vele autowrakken aan de kant van de weg in bijvoorbeeld Benin, niet tot milieuproblemen leiden, maar dat de milieuproblemen veelal liggen in het gebruik en het onderhoud van de geëxporteerde auto’s? Deelt u de mening dat een deel van het overschot binnen het fonds besteed dient te worden aan het milieuvriendelijk onderhouden en slopen van auto’s en om maatregelen te treffen die bijdragen aan een duurzamere vervoerssector in Afrika? Bent u bereid ondersteuning te verlenen aan Milieugroepen en derdewereldorganisaties die hiervoor pleiten? Volkskrant, 4 augustus 1999 Lopende Zaken, 4 februari 1999	 	 Volkshuisvesting, Ruimtelijke Ordening en Milieubeheer (VROM)
 KVR10169.xml	 1999	 GroenLinks	 Vragen over de sponsoring van een WTO-vergadering in Seattle door multinationale concerns en hiermee over de wenselijkheid van het "kopen" van toegang tot regeringsfunctionarissen.	 Wordt de komende vergadering van de WTO gesponsord door multinationale concerns? Gaat het hierbij om honderdduizenden dollars? Hoe beoordeelt u de kwalificatie dat hiermee toegang tot regeringsfunctionarissen wordt gekocht en dat de hoogte van het bedrag het niveau van de functionaris bepaalt met wie gesproken mag worden? Was u al eerder op de hoogte van deze voornemens? Is deze praktijk al langer gebruikelijk of is er sprake van een nieuwe ontwikkeling? Hebt u of hebben Nederlandse functionarissen in de praktijk ervaring met dergelijke handelwijzen? Is men ooit op deze manier benaderd? Zo ja, hoe gaat de Nederlandse delegatie hiermee om? Wat is uw oordeel over deze vorm van «sponsoring»? Bent u bereid tegen deze ontwikkeling te protesteren? Zo ja, op welke manier? Zo neen, waarom niet? De Volkskrant, 23 augustus jl., Het Parool, 23 augustus 1999	 Het Comité dat de komende Ministeriële Conferentie van de WTO te Seattle organiseert, heeft financiële bijdragen ontvangen van diverse bedrijven. De hoogte van deze bijdragen is mij niet bekend. De Amerikaanse regering heeft mij verzekerd dat er geen sprake van kan zijn, dat dergelijke bedrijven de toegang tot regeringsfunctionarissen zouden kunnen «kopen», c.q. dat de hoogte van de bijdrage bepaalt met welke functionaris zal worden gesproken. Zij heeft dit standpunt op heldere wijze aan het Organisatiecomité medegedeeld. Ik deel de Amerikaanse opvatting in deze. Ik heb enkele weken geleden kennis genomen van dit bericht nadat Europees Commissaris Sir Leon Brittan zijn bezorgdheid over deze zaak had geuit in een brief aan zijn Amerikaanse collega mevr. Charlene Barshefsky. Navraag bij de Amerikaanse regering leerde dat in de Verenigde Staten bij twee eerdere internationale vergaderingen door het desbetreffende Organisatiecomité bijdragen zijn ontvangen van particuliere bedrijven, evenwel zonder dat met dergelijke bijdragen geprivilegieerde toegang tot regeringsfunctionarissen kon worden gekocht. Verder zijn mij geen vergelijkbare gevallen bekend. Nee. Sponsoring is op zich een wijdverbreid en geaccepteerd verschijnsel. Bij overleg tussen regeringen past echter op dit vlak grote terughoudendheid. De gedachte dat bedrijven door hun financiële bijdrage bevoorrechte toegang zouden krijgen tot regeringsfunctionarissen acht ik zonder meer verwerpelijk. Mocht het Organisatiecomité te Seattle dergelijke toezeggingen aan sponsors hebben gedaan, dan is dat gebeurd zonder toestemming van welke regering dan ook. Ik onderschrijf het protest en deel de bezorgdheid die spreekt uit de brief van Europees Commissaris Brittan. Op handelspolitiek terrein streeft de EU naar gemeenschappelijk optreden. Daarom acht ik een aparte Nederlandse actie minder gewenst.	 Economische Zaken
 KVR1017.xml	 1994	 PvdA	 De vragen betreffen de aanvraag van patenten door de Amerikaanse regering op genetisch materiaal (DNA) van inheemse volken.	 Heeft de Amerikaanse regering een aantal patenten aangevraagd op genetisch materiaal (DNA) van inheemse volken (in resp. Panama, Papua Nieuw Guinea en de Solomon Eilanden), zulks met het oog op medisch onderzoek? Hoe beoordeelt u deze ontwikkeling, in het licht van het door het vorige kabinet geformuleerde beleid met betrekking tot inheemse volken? Ziet u mogelijkheden om deze kwestie in internationaal overleg aan de orde te stellen, bijvoorbeeld in het kader van de Biodiversiteitsconventie? Naar verluidt, is e´e´n aanvraag (m.b.t. een vrouw van het Guaymi-volk in West-Panama) ingetrokken, maar staan twee andere uit, zie World Watch, november/december 1994 Kamerstuk 23 270	 Op 24 augustus 1990 is op verzoek van het Center of Disease Control and Prevention te Atlanta, Georgia, door het Office Technology Transfer (OTT) van het Amerikaanse Institute of Health een patentaanvrage ingediend op genetisch materiaal met betrekking tot het zogenaamde «Human T/Lymphotropic virus type II» afkomstig van de Guaymi Indians in Panama. In opdracht van het National Institute of Neurological Disorder and Stroke in Bethesda, Maryland, heeft het OTT op respectievelijk 24 augustus 1990 en 28 februari 1991 patentverzoeken ingediend met betrekking tot de Papua New Guinea Human T/Lymphotropic virus en de Solomon Islands variant van genoemde virus. In november 1993 is de aanvrage met betrekking tot het Panamese genetisch materiaal ingetrokken. Ook de aanvraag betreffende genetisch materiaal van de Solomon Islands is inmiddels ingetrokken. Binnenkort is wel de officie¨le goedkeuring verwachtbaar van de aanvraag betreffende het HTL-virus uit Papua New Guinea. Het US Patent Office heeft in oktober 1994 tot goedkeuring besloten. Begin 1995 wordt het patent, dat alleen voor de VS zal gelden, officieel. Zowel binnen de Raad van Europa (o.a. in het kader van de Draft Convention for the protection of human rights and dignity of the human being with regard to the application of biology and medicine) als in het kader van de EU (Gemeenschappelijk Standpunt vastgesteld door de Raad op 7 februari 1994 inzake een voorstel voor een richtlijn betreffende de wettelijke bescherming van biotechnologische uitvindingen) wordt het standpunt ingenomen dat het menselijk lichaam of delen daarvan, zoals genetisch materiaal, als zodanig niet voor octrooiering in aanmerking komen. Interventies gericht op wijziging van de genetische identiteit van de mens die in strijd zijn met de menselijke waardigheid zijn evenmin vatbaar voor octrooiering. Octrooiering van biotechnologische uitvindingen waarbij menselijk materiaal als basismateriaal wordt gebruikt is in beginsel wel mogelijk, met in achtneming van de daaraan te stellen randvoorwaarden. Tegen octrooiering van biotechnologische uitvindingen met inachtneming van de gestelde randvoorwaarden is voorshands geen bezwaar in te brengen vanuit ethisch of gezondheidsrechtelijk oogpunt. Het voorgaande zou kunnen impliceren dat het patenteren van genetisch materiaal van inheemse volken niet in alle omstandigheden verboden is. Echter, gezien de mogelijke wetenschappelijke en commercie¨le aspecten die aan deze materie verbonden zijn, dient eventuele patentering van genetisch materiaal op zijn minst aan strenge regels onderworpen te worden. Het principe van «prior informed consent» is hierbij een absoluut vereiste. De Biodiversiteitsconventie richt zich op de bescherming en het duurzaam gebruik van biologische diversiteit en een rechtvaardige verdeling van de voordelen van het gebruik. De conventie heeft m.n. betrekking op de flora en fauna. Het bestuderen van genen van de mens en het ontwikkelen van diagnostica of geneesmiddelen daarvan bedreigt de biodiversiteit niet en staat dus niet op gespannen voet met deze conventie. Het ligt derhalve niet in de rede deze kwestie in het kader van de Biodiversiteitsconventie aan de orde te stellen. Binnen de EU wordt deze kwestie thans aan de orde gesteld door de EU-Commissie die sinds enige tijd werkt aan een richtlijn terzake. Afhankelijk van de voortgang van deze exercitie zal bezien kunnen worden of en in welke fora terzake een initiatief, bijvoorbeeld van de EU, mogelijk is.	 Buitenlandse Zaken
 KVR10170.xml	 1999	 SP	 Vragen over de criteria waaraan privé-klinieken moeten voldoen om een vergunning te krijgen.	 Is het waar dat u een aantal privé-klinieken een vergunning heeft verleend of gaat verlenen omdat zij aan een aantal criteria voldoen? Zo ja, hoeveel? Om welke klinieken gaat het en voor welke periode geldt de vergunning? Komen de criteria overeen met de eerder door u in antwoord op kamervragen genoemde uitgangspunten, namelijk dat de zogenoemde zelfstandige behandelcentra toegankelijk moeten zijn voor alle verzekerden, de gewenste aanbodcapaciteit niet mogen overstijgen en moeten werken binnen een samenwerkingsverband met een of meer ziekenhuizen? Kunt u de betreffende criteria aan de Kamer doen toekomen? Hoe kunt u gelijke toegankelijkheid op collectieve zorg garanderen? Kunt u bijvoorbeeld voorkomen dat deze privé-klinieken voorrang (gaan) verlenen aan werkgevers en welgestelden? Wat kunt u doen als een (regionale) zorgverzekeraar geen contract sluit zodat diens verzekerden afhankelijk blijven van de wachttijden in de reguliere zorg? Indien de privé-kliniek niet (meer) de door u als voorwaarde gestelde zinvolle bijdrage levert aan het verkorten van lange wachtlijsten, moet deze dan haar deuren sluiten? Zo ja, welke mogelijkheden heeft u hiertoe? Wat is de aard van de samenwerking die u eist tussen een privé-kliniek en een ziekenhuis? Hoe vergaand dient een organisatorische en bestuurlijke binding te zijn? Kunnen ook op winst gerichte ondernemingen een vergunning krijgen? Zo ja, hoe kunt u dat rijmen met de huidige principes van de Nederlandse gezondheidszorg? Bent u van plan in de toekomst ook aanvullende inkomsten van ziekenhuizen toe te staan mits zij gebruikt worden voor ziekenhuiszorg? Gaat u daarbij toestaan dat ziekenhuizen ook derde compartimentszorg zoals luxe geneeskunde leveren? Zo ja, hoe kunt u uitsluiten dat dit ten koste gaat van de reguliere zorg? Hoe groot schat u het risico dat u door het toestaan van privé-klinieken de deur openzet voor een daadwerkelijke tweedeling zeker gezien de tekorten in de reguliere zorg terwijl de klinieken in staat zijn tot het bieden van meer luxe, privacy en wellicht hoger aangeslagen artsen die in een privé-kliniek meer verdienen? Waarom kiest u er niet voor genoeg middelen beschikbaar te stellen zodat het zorgaanbod in de reguliere zorg kan uitbreiden in plaats van te capituleren voor de privé-klinieken en daarmee een aanzet te geven voor daadwerkelijke tweedeling? Aanhangsel Handelingen, nr. 867, vergaderjaar 1997–1998. Aanhangsel Handelingen, nr. 607, vergaderjaar 1998–1999.	 Begin 1998 zijn zelfstandige behandelcentra – in het spraakgebruik veelal aangeduid als privé-klinieken – onder de werkingssfeer van de Wet ziekenhuisvoorzieningen (WZV) gebracht. Het gevolg hiervan is dat de bouw en exploitatie van dergelijke centra verboden is, tenzij het centrum in het bezit is van een WZV-vergunning. Als toetsingskader voor de beoordeling van vergunningverzoeken heb ik op 30 juni jl. een wijziging van de Beleidsregels op grond van artikel 3 van de WZV bekend gemaakt (Stcrt. 1999, 145). Wanneer aan de in deze Beleidsregels geformuleerde criteria wordt voldaan, kan in beginsel een vergunning worden verleend. Er zijn momenteel 43 aanvragen in behandeling. Als bijlage 1 bij mijn beantwoording van deze vraag heb ik een lijst opgenomen van de aangevraagde vergunningen . Ik heb nog geen vergunningen afgegeven. Ik wacht daarmee totdat ik alle benodigde adviezen heb ontvangen. Een WZV-vergunning is in beginsel niet beperkt in zijn geldigheidsduur. Gelet op de specifieke functie die zelfstandige behandelcentra binnen het stelsel van gezondheidszorg kunnen vervullen, sluit ik echter niet uit dat ik in de te verlenen vergunningen een bepaalde geldigheidsduur aangeef. Ja, de criteria zijn in lijn met de eerder door mij genoemde uitgangspunten. De eerder door mij genoemde Beleidsregels waarin de criteria staan geformuleerd stuur ik u hierbij als bijlage 2 . De zelfstandige behandelcentra waarvan ik de vergunningaanvragen in behandeling heb, functioneren veelal al jaren. Voordat zij onder de werkingssfeer van de WZV waren gebracht, waren dergelijke centra immers niet verboden. Instellingen die bepaalde vormen van niet-klinische specialistische hulp verlenen zijn in het kader van de Ziekenfondswet als toegelaten aangemerkt. Op deze instellingen is de contracteerverplichting als bedoeld in artikel 47 van de Ziekenfondswet niet van toepassing. Het aan de WZV-vergunningplicht onderwerpen van deze centra heeft daar geen verandering in gebracht. Dit betekent dat het ziekenfondsen vrij staat om met een dergelijk centrum een overeenkomst aan te gaan. Zij zijn daartoe echter niet verplicht. Een en ander laat de zorgplicht van de ziekenfondsen ten opzichte van hun verzekerden natuurlijk onverlet. Gelet op de specifieke functie die ik weggelegd zie voor de zelfstandige behandelcentra, is het inderdaad niet uitgesloten dat ik bij het niet langer aanwezig zijn van wachtlijsten mij opnieuw beraad op de aanwezigheid van deze centra. Natuurlijk betekent het niet langer aanwezig zijn van wachtlijsten niet automatisch dat aan de zorgcapaciteit waarin deze centra voorzien niet langer behoefte zou bestaan. De WZV kent de mogelijkheid om ziekenhuisvoorzieningen waaraan niet langer behoefte bestaat te sluiten. Zoals gezegd sluit ik overigens niet uit dat ik in de te verlenen vergunningen een bepaalde geldigheidsduur aangeef. De samenwerking heeft betrekking op de volgende terreinen: een calamiteitenregeling; een achtervangmogelijkheid bij de betrokken ziekenhuizen, het verwijzingsbeleid van de betrokken ziekenhuizen; een medical audit. De mate van organisatorische en bestuurlijke binding is in grote mate te bepalen door partijen zelf. Aan de hiervoor genoemde voorwaarden dient echter te zijn voldaan. Beleidsmatig gezien heeft het echter mijn uitdrukkelijke voorkeur dat de ziekenhuizen de eindverantwoordelijkheid voor de zorg expliciet op zich nemen, waardoor het behandelcentrum wordt omgevormd tot een buitenpolikliniek. Nee, dat is niet mogelijk. In de WZV is bepaald dat een vergunning uitsluitend kan worden verleend aan een rechtspersoon van wie mag worden aangenomen dat zijn werkzaamheden niet gericht zijn op het behalen van winst. Ja, ik ben voornemens een door het COTG opgestelde richtlijn aanvullende inkomsten goed te keuren. Daarbij geldt als voorwaarde dat die inkomsten worden aangewend voor ziekenhuiszorg. Het is de ziekenhuizen nu al toegestaan derde compartimentszorg te leveren, waarbij het uitgangspunt is dat dit niet ten koste gaat van de reguliere zorg. Controle hierop vindt plaats via de verplichte jaarverslaglegging. Op grond van de Regeling jaarverslaglegging ziekenhuisvoorzieningen, gebaseerd op artikel 23, van de WZV, dienen instellingen aan overheid en publiek inzicht te verschaffen met betrekking tot het financiële beheer van hun instelling. De door u geschetste ontwikkeling is naar mijn mening door deze instellingen onder de Wet ziekenhuisvoorzieningen te brengen ingedamd. Zelfstandige behandelcentra zijn «gewone» instellingen geworden waarvoor vergelijkbare criteria gelden als voor de bestaande ziekenhuizen. Voor gelijke verrichtingen verschilt het honorarium voor artsen werkzaam in een zelfstandig behandelcentrum niet van het honorarium van een arts werkzaam in een ziekenhuis. Doordat de zelfstandige behandelcentra nu onder de werkingssfeer van de WZV vallen, kunnen er eisen aan hun aantal, omvang en verschijningsvorm gesteld worden. Daarmee capituleer ik niet voor de privé-klinieken. Integendeel, zij zijn op deze wijze aan een streng vergunningenregime onderworpen waardoor de kans op tweedeling ernstig is verkleind. Door het benutten van de reeds aanwezige infrastructuur van bestaande behandelcentra worden onnodige extra kosten voorkomen, terwijl toch voortvarend aan het verkorten van de wachtlijsten wordt gewerkt. Bijlagen ter inzage gelegd bij de afdeling Parlementaire Documentatie	 Volksgezondheid, Welzijn en Sport
 KVR10171.xml	 1999	 GroenLinks	 Aanvullende vragen over het stopzetten van de dienstverlening aan gehandicapte reizigers door de Nederlandse Spoorwegen, en over de afstemming tussen de NS en TRAXX, die bovenregionaal vervoer voor gehandicapten gaat verzorgen.	 Kent u het artikel «NS schrapt hulp aan gehandicapten»? Zo ja, wat gaat u hier aan doen? Hoe denkt u de afstemming te regelen tussen de NS en TRAXX over het gehandicaptenvervoer? Deelt u de mening dat gehandicapten recht hebben op openbaar vervoer ook van de NS? Telegraaf, 13 augustus 1999	 Ja. Mede naar aanleiding van genoemd bericht heeft inmiddels een gesprek plaatsgevonden tussen de betrokken partijen (NS Reizigers, TRAXX, Gehandicaptenraad en de Ministeries van Sociale Zaken en Werkgelegenheid en van Verkeer en Waterstaat), over het op adequate wijze voortzetten van de dienstverlening door NS Reizigers aan gehandicapte treinreizigers. Daarbij zijn een aantal voor alle partijen bevredigende afspraken gemaakt, die de Minister van Verkeer en Waterstaat inmiddels nader heeft toegelicht in haar antwoord op vragen van het lid Van Bommel (kenmerk 2989916460). Ik deel die mening. Het recht van gehandicapten om gebruik te maken van het openbaar vervoer, ook van de NS, ligt ten grondslag aan het contract met Connexxion inzake TRAXX.	 Sociale Zaken en Werkgelegenheid
 KVR10172.xml	 1999	 CDA	 Vragen naar aanleiding van een artikel in het Financieele Dagblad van 28 juli 1999 over het verwerpen van Nederlandse voorstellen voor financiële steun aan bedrijven in Noord-Nederland, Limburg, Twente en Flevoland door de Europese Commissie.	 Heeft de Europese Commissie de Nederlandse voorstellen inzake financiële steun aan bedrijven in Noord-Nederland, Limburg, Twente en Flevoland (Europese Steunkaart) verworpen? Zal er een officiële procedure tegen Nederland worden opgestart? Zo ja, heeft dit dan een opschortende werking voor de voorgestelde investeringspremies ten bedrage van ca. 315 miljoen gulden voor de onder 1. genoemde regio’s in de periode 2000-2006? Welke maatregelen overweegt u in dat geval om de negatieve gevolgen van het EC-besluit voor de economische ontwikkeling in genoemde regio’s te voorkomen? Kunt u garanderen dat eventueel toch aan bedrijven uitgekeerde premies op termijn niet van deze bedrijven teruggevorderd zullen worden? Het Financieele Dagblad, 28 juli 1999	 Op 28 juli jl. maakte de Europese Commissie bekend dat een procedure zal worden gestart naar aanleiding van de Nederlandse steunkaart, een officiële bekendmaking van het feit dat de Commissie niet akkoord is met de door Nederland ingediende steunvoorstellen. Een dergelijke procedure houdt ten eerste in dat Nederland in een brief van de Commissie gevraagd wordt om een nadere toelichting te geven op de steunvoorstellen, waarna er verdere gesprekken zullen volgen met de Commissie. Ten tweede hebben alle betrokkenen, waaronder de andere lidstaten, de gelegenheid om in de richting van de Commissie te reageren op de Nederlandse steunvoorstellen. Deze procedure neemt zeker enkele maanden in beslag. Als geen overeenstemming kan worden bereikt dan zal de Commissie daarna eenzijdig, op basis van beide voornoemde exercities, de steunkaart voor Nederland vaststellen. Mocht Nederland niet akkoord gaan met de door de Commissie vastgestelde steunkaart, dan staat er vervolgens alleen nog een beroepsmogelijkheid open bij het Europees Hof. Zolang er geen nieuwe IPR-regeling is zullen er geen subsidies worden verstrekt. Per brief van 29 maart 1999 is uw Kamer op de hoogte gesteld van de Nederlandse voorstellen inzake de steunkaart. De Nederlandse inzet in de verdere onderhandelingen met de Commissie is erop gericht om deze voorstellen zoveel mogelijk geaccepteerd te krijgen door de Commissie. Als er zich de komende tijd belangrijke ontwikkelingen voordoen, zal ik het parlement hiervan op de hoogte stellen. Kamerstuk 26 200 XIII, nr. 42	 Economische Zaken (EZ)
 KVR10174.xml	 1999	 GroenLinks	 Vragen naar aanleiding van berichten in de media dat de provincie Zuid-Holland 1,7 miljard gulden aan leningen heeft uitstaan bij bedrijven en woningcorporaties.	 Zijn de berichten waar dat de provincie Zuid-Holland 1,7 miljard gulden aan leningen heeft uitstaan bij bedrijven en woningcorporaties? Hoe beoordeelt u deze situatie waarbij een provincie op grote schaal als «bank» opereert en waarbij zij zelf op gunstige voorwaarden grote sommen geld leent om deze vervolgens weer uit te lenen aan derden? Wat is uw oordeel over het besluit van Gedeputeerde Staten van Zuid-Holland van oktober 1995 waarin zij besloten hebben om de «treasury-functie» van de afdeling financiën van de provincie uit te bouwen? Was u van dit besluit – en de gevolgen voor het financiële handelen van de provincie – op de hoogte? Zo ja, sinds wanneer? Is naar uw oordeel het besluit van oktober 1995 dan wel de handelwijze van de provincie Zuid-Holland in strijd met bestaande wet- en regelgeving? Zo ja, met welke wet- en regelgeving? Acht u op dit moment reeds maatregelen dan wel wijziging van bestaande wet- en regelgeving noodzakelijk om dergelijke situaties te voorkomen? Bent u bereid om de Kamer zo spoedig mogelijk uitgebreid te informeren over de financiële handelwijze van de provincie Zuid-Holland (en andere provincies, voor zover hier vergelijkbare situaties bestaan) en mogelijke maatregelen die volgens u noodzakelijk zijn om dergelijke praktijken in de toekomst te voorkomen? O.a. Volkskrant, Trouw, 15 juli 1999	 Ja. Voor de beantwoording van deze vraag verwijs ik naar paragraaf 2b «Financiële activiteiten door decentrale overheden» van de begeleidende brief. Het besluit van 1995 is niet eerder dan bij brief van 28 juli 1999 door gedeputeerde staten aan het ministerie van Binnenlandse Zaken en Koninkrijksrelaties toegezonden. Provinciale staten hebben op 22 juli 1999 besloten een externe commissie (commissie-Van Dijk) in te stellen met als opdracht te onderzoeken hoe in de periode van 1987 tot heden inhoud is gegeven aan treasury-functie. In dat onderzoek zullen zowel de financiële als de juridisch-bestuurlijke aspecten in beeld worden gebracht, in welk kader het besluit van 1995 van belang is. Nadat de commissie-Van Dijk haar rapport zal hebben uitgebracht en provinciale staten daarover een standpunt hebben ingenomen, zal ik mijn oordeel over de gang van zaken bij de provincie geven. Zoals in de begeleidende brief in paragraaf 2b «Financiële activiteiten door decentrale overheden» is aangegeven, heeft het voorstel van Wet financiering lagere overheid 2000, dat nu voor advies bij de Raad van State ligt, onder meer tot doel het aangaan of verstrekken van leningen anders dan ten behoeve van de uitoefening van de publieke taak te verbieden. Daarmee wordt door de wetgever geëxpliciteerd dat dergelijke activiteiten niet behoren tot de taak van decentrale overheden. Ja. Ik teken daarbij aan dat een volledig beeld van de financiële handelwijze van de provincie Zuid-Holland pas na de rapportage van de commissie-Van Dijk beschikbaar is. De commissie-Van Dijk zal naar verwachting rond 1 oktober 1999 haar bevindingen aan provinciale staten aanbieden. Ik heb de provincie verzocht mij in kennis te stellen van de resultaten van het onderzoek en de daaraan door het provinciebestuur verbonden conclusies, opdat ook de Kamer geïnformeerd kan worden. Wat de overige provincies betreft het volgende. Uit de ter beschikking staande informatie (begrotingen, rekeningen, risicoparagrafen, maandstaten inzake de liquiditeit) heeft het ministerie van Binnenlandse Zaken en Koninkrijksrelaties niet kunnen afleiden dat andere provincies zich bezighouden met bedoelde activiteiten. In antwoord op mijn brief van 22 juli 1999, waarin ik om informatie verzoek, hebben alle andere provincies bevestigd dat zij zich daarmee niet bezighouden. In genoemde brief is tevens gevraagd of de provincies inzicht hebben of inliggende gemeenten zulke activiteiten ontwikkelen. Ik beschik nog niet over alle gevraagde informatie over de gemeenten. Zodra die informatie beschikbaar is, zal ik de Kamer daarover informeren. Kamerstuk 26 721, nr. 1
 KVR10175.xml	 1999	 D66	 Vragen over de door de provincie verstrekte leningen, met name die aan Ceteco.	 Heeft u de provincie Zuid-Holland om een nader rapport gevraagd over de financieel bancaire procedures met betrekking tot leningen die door de provincie zijn gehanteerd en zo ja, bent u bereid dit rapport door te zenden naar de Tweede Kamer? Heeft u een oordeel over het financiële beleid van de provincie Zuid-Holland en in het bijzonder met betrekking tot Ceteco? Zo ja, welk? Heeft u informatie over de financieel bancaire procedures van andere provincies en gemeenten? Zo ja, zijn er provincies en gemeenten die over financieel bancaire procedures beschikken die vergelijkbaar zijn met die van de provincie Zuid-Holland? Als u niet over de informatie beschikt over de financieel bancaire procedures van andere provincies en gemeenten, bent u dan bereid deze informatie te verzamelen en aan de Kamer ter beschikking te stellen? In hoeverre wordt de hier beschreven problematiek bestreken door de wet Financiering lagere overheden? Kunt u garanderen dat een en ander niet leidt tot extra stortingen in het Provinciefonds dan wel andere financiële consequenties voor de Rijksoverheid? Bent u volgens de bepaling in de provinciewet door de provincie Zuid-Holland geïnformeerd over de aangegane leningen? De Telegraaf, 13 juli 1999	 Voor de beantwoording van deze vraag wordt verwezen naar paragraaf 1 «Het ambtsbericht van de provincie Zuid-Holland» van de begeleidende brief. Voor de beantwoording van deze vraag verwijs ik naar paragraaf 2b «Financiële activiteiten door decentrale overheden» van de begeleidende brief. Uit de mij ter beschikking staande informatie (begrotingen, rekeningen, risicoparagrafen, maandstaten inzake de liquiditeit) heb ik niet af kunnen leiden dat andere provincies dan Zuid-Holland zich met bankachtige activiteiten bezighouden. In antwoord op mijn brief van 22 juli 1999 hebben alle andere provincies bevestigd dat zij zich daarmee niet bezighouden. In genoemde brief is tevens gevraagd of de provincies inzicht hebben of inliggende gemeenten zulke activiteiten ontwikkelen. Ik beschik nog niet over alle gevraagde informatie over de gemeenten. Zodra die informatie beschikbaar is, zal ik de Kamer informeren. Voor de beantwoording van deze vraag verwijs ik naar paragraaf 2b «Financiële activiteiten door decentrale overheden» van de begeleidende brief. Ja. Indien de financiële activiteiten van de provincie Zuid-Holland leiden tot een verlies voor de provincie, dan zal de provincie dit zelf moeten opvangen. Nee. Kamerstuk 26 721, nr. 1	 Binnenlandse Zaken en Koninkrijksrelaties
 KVR10176.xml	 1999	 SP	 Vragen over het bestaan van afspraken tussen het ministerie van Binnenlandse Zaken en Koninkrijksrelaties en de gemeenten over het lenen van geld en het uitzetten van kasgeld, de maximale hoogte van de bedragen en risico''s die genomen mogen worden. De vragen zijn gesteld naar aanleiding van het "bankieren" door de provincie Zuid-Holland.	 Zijn er afspraken tussen de provincies en uw ministerie over het lenen van geld en het uitzetten van kasgeld, de maximale hoogte van de bedragen en de risico’s die genomen mogen worden? Zo ja, wat zijn die afspraken en kunt u de Kamer hierover informeren? Is het waar dat, en zo ja, in welke mate, heeft de provincie Zuid-Holland zich niet aan deze afspraken gehouden? Vindt u dit verwijtbaar? Wie is hiervoor volgens u verantwoordelijk? Heeft uw ministerie niet gecontroleerd of de provincie Zuid-Holland zich houdt aan deze afspraken? Zo ja, waarom niet? Vindt u dat uw ministerie in deze tekort geschoten is in zijn toezichthoudende taak? Zo neen, waarom niet? Is het waar dat GS van Zuid-Holland door het besluit van 1995 om te gaan «bankieren» de Provinciewet en mogelijk ook de Grondwet hebben geschonden, zoals gesteld door drie hoogleraren staatsrecht en overheidsfinanciën? Is het een taak van de Commissaris van de Koningin toe te zien of met het beleid van de provincie wetten of andere democratische regels worden overschreden? Hoe oordeelt u in dit licht over het niet ingrijpen, handelen en zelfs niet melden van de Commissaris van de Koningin van het besluit van GS in 1995? Wat is in uw ogen de betekenis van een handtekening van de Commissaris van de Koningin onder besluiten en contracten? Is een Commissaris van de Koningin – los van de vraag of hij of zij de stukken leest – met het plaatsen van de handtekening (mede)verantwoordelijk voor het contract/besluit? Wat is uw oordeel over de uitspraak van de Commissaris van de Koningin, mevr. Leemhuis; «Ik ben niet politiek verantwoordelijk»? Volkskrant, 19 juli 1999 NRC, 17 juli 1999	 Nee. Provincies kunnen binnen de wettelijke kaders zelf hun financiële activiteiten bepalen. Zoals aangegeven bij het antwoord op vraag 1 zijn er met de provincies geen afspraken gemaakt inzake de door de provincie verrichte financiële activiteiten. Ik verwijs ook naar paragraaf 3 «Uitvoering van het toezicht op de provincie Zuid-Holland» van de begeleidende brief. Een oordeel over de gang van zaken bij de provincie Zuid-Holland zal ik geven nadat de commissie-Van Dijk haar rapport zal hebben uitgebracht en provinciale staten daaraan hun conclusies hebben verbonden. Voor de beantwoording van deze vraag verwijs ik naar paragraaf 3 «Uitvoering van het toezicht op de provincie Zuid-Holland» van de begeleidende brief. Voor de beantwoording van deze vraag wordt verwezen naar paragraaf 2b «Financiële activiteiten door decentrale overheden» van de begeleidende brief. Ja. Provinciale staten hebben op 22 juli 1999 besloten een externe commissie (commissie-Van Dijk) in te stellen met als opdracht te onderzoeken hoe in de periode van 1987 tot heden inhoud is gegeven aan treasury-functie. In dat onderzoek zullen zowel de financiële als de juridisch-bestuurlijke aspecten in beeld worden gebracht, in welk kader het besluit van 1995 van belang is. Nadat de commissie-Van Dijk haar rapport zal hebben uitgebracht en provinciale staten daarover een standpunt hebben ingenomen, zal ik mijn oordeel over de gang van zaken bij de provincie geven. Ingevolge artikel 74, tweede lid, van de Provinciewet worden stukken die van provinciale staten en gedeputeerde staten uitgaan door de commissaris van de Koningin en de griffier ondertekend. Aan de parlementaire geschiedenis van artikel 74 van de Provinciewet en haar zusterbepaling in de Gemeentewet (artikel 75) valt te ontlenen dat de ondertekening niet betreft de besluiten van provinciale staten of het college van gedeputeerde staten zelf, maar «de daarop uitgaande stukken ter verdere uitvoering», dat wil zeggen de schriftelijke bekendmaking van door provinciale staten of het college van gedeputeerde staten genomen besluiten. Omdat het gaat om besluiten van meerhoofdige bestuursorganen, zou zonder dit artikel niet duidelijk zijn wie de bekendmaking daarvan zou mogen of moeten ondertekenen. De commissaris van de Koningin (of de burgemeester) neemt door zijn ondertekening geen bijzondere verantwoordelijkheid voor het besluit op zich. Die verantwoordelijkheid blijft voor rekening van het college – waarvan hij overigens zelf deel uitmaakt –, dat het besluit heeft genomen. De ondertekenaar staat er door de ondertekening voor in dat het stuk het door het college genomen besluit juist weergeeft. Buiten het geval dat de weergave onjuist is, komt het hem dan ook niet toe de ondertekening van een collegebesluit te weigeren. De commissaris (of de burgemeester) is als lid van het college uiteraard volledig medeverantwoordelijk voor de door het college genomen besluiten. Daarnaast heeft de commissaris (of de burgemeester) een verantwoordelijkheid waar het betreft de mededeling van besluiten voor vernietiging door de Kroon. Hij moet de uitvoering van een genomen besluit – daaronder begrepen het tekenen van een contract ter uitvoering van een besluit – weigeren, indien hij van oordeel is dat het besluit strijdig is met het recht of het algemeen belang en voor vernietiging in aanmerking komt. Indien een besluit naar het oordeel van de commissaris van de Koningin (of de burgemeester) voor vernietiging in aanmerking komt, doet hij daarvan mededeling aan de minister wie het aangaat. Zie de antwoorden op de vragen 7 t/m 10. Kamerstuk 26 721, nr. 1	 Binnenlandse Zaken en Koninkrijksrelaties (BZK)
 KVR10178.xml	 1999	 VVD	 Vragen over wat wel en niet toelaatbaar en/of wenselijk is op het terrein van risicovolle transacties van overheden. Aanleiding is het handelen van de provincie Zuid-Holland.	 Bent u van oordeel dat uw opvatting over wat wel en niet toelaatbaar en/of wenselijk is op het terrein van risicovolle financiële transacties van andere overheden (provincies, gemeenten en waterschappen) bij de verschillende overheden voldoende bekend is? Bent u bereid om de andere overheden nader te informeren over de aanbevolen gedragslijn? Heeft uw ministerie naast de gebruikelijke financiële jaarverslagen van de Provincie Zuid-Holland ook regelmatig zgn. «maandstaten» ontvangen? In hoeverre kon en kan worden geconstateerd dat bij vergelijking van de verschafte gegevens aanzienlijke verschillen blijken? Kon hieruit de omvang van de in Zuid-Holland gegroeide «bankierspraktijk» worden afgeleid, of althans worden vermoed? Op welke momenten zijn deze verschillen op uw ministerie geconstateerd en welke ambtelijke of bestuurlijke actie is daarop gevolgd? Op welke datum of data? Met welk resultaat? Bent u bereid te bevorderen dat de Kamer zo spoedig mogelijk wordt geïnformeerd over de resultaten van een eerste voorlopig onderzoek door Mr R. Schimmelpenninck in opdracht van de Provincie Zuid-Holland? De resultaten zijn gepresenteerd aan Provinciale Staten op 22 juli jl. Provinciale Staten van Zuid-Holland hebben op 22 juli jl. ingestemd met het uitvoeren van een onafhankelijk onderzoek naar de gegroeide «bankierspraktijken» in die Provincie, is er enige betrokkenheid van u c.q. uw ministerie bij de opzet, aard en omvang van het onderzoek? Zo ja, welke? Dit naar aanleiding van het advies inzake actief kasgeldbeheer door gemeenten, dat door een ambtenaar van uw ministerie is verwoord in het voorwoord van een onderzoeksrapport van NGB Consultancy Services (dat in april jl. is verschenen) (NRC Handelsblad, 22 juli 1999), alsmede de heden daarover door uw ministerie uitgegeven reactie, waarin ook de verschillen met de gedragslijn van de Provincie Zuid-Holland zijn aangegeven Telegraaf, 23 juli 1999	 Voor de beantwoording van deze vraag verwijs ik naar paragraaf 2b «Financiële activiteiten door decentrale overheden» van de begeleidende brief. Ja. In overleg met de minister van Financiën zal in het kader van de voorlichting over de nieuwe Wet financiering lagere overheid 2000 de aan te bevelen gedragslijn aan de orde komen. Ja. Voor de beantwoording van deze vragen verwijs ik naar paragraaf 3 «Toezicht op de provincie Zuid-Holland» van de begeleidende brief. De door Mr. R. Schimmelpenninck in de vergadering van provinciale staten van 22 juli jl. uitgesproken tekst en de gepresenteerde resultaten zijn bij deze antwoorden gevoegd. Nee. Inmiddels heeft de commissie-Van Dijk wel informatie opgevraagd. Aan dat verzoek wordt volledige medewerking verleend. Kamerstuk 26 721, nr. 1	 Binnenlandse Zaken en Koninkrijksrelaties (BZK)
 KVR10179.xml	 1999	 PvdA	 Vragen naar aanleiding van het bericht in het Parool van 7 augustus 1999 over het feit dat in de Amsterdamse regio bij een ramp een tekort kan ontstaan van circa twintig ambulances.	 Hebt u kennisgenomen van het feit dat in de Amsterdamse regio bij een ramp een tekort kan ontstaan van circa twintig ambulances? Welke concrete gevolgen voor betrokken slachtoffers kan dit tekort hebben ingeval van een ramp of zwaar ongeval? Zal de benodigde 2,5 miljoen gulden om dit tekort op te heffen beschikbaar komen uit het onlangs aangekondigde bedrag van 35 miljoen gulden voor de medische hulpverlening bij rampen en zware ongevallen? Zo neen, overweegt u de ontbrekende gelden op korte termijn anderszins ter beschikking te stellen? Bestaat ook in andere regio’s een tekort aan ambulances die ten tijde van een ramp of andere calamiteit beschikbaar zouden moeten zijn? Het Parool, 7 augustus 1999	 	 Sociale Zaken en Werkgelegenheid
 KVR1018.xml	 1994	 CDA	 Vragen betreffende decentralisatie culturele taken op gebied onderwijs in eigen taal en cultuur (OETC) van Rijk naar gemeenten, in tegenstelling tot Formatiebesluit Wet Basisonderwijs (Formatiebesluit WBO).	 Waarom wilt u de culturele taken op het gebied van onderwijs in eigen taal en cultuur (OETC) overhevelen van het Rijk naar de gemeenten? Wat bedoelt u met culturele taken in tegenstelling tot andere taken op het gebied van OETC? Houdt uw voornemen in, dat scholen hun formatie voor OETC niet meer ontvangen op grond van het Formatiebesluit WBO 1992, maar daarvoor afhankelijk worden van het gemeentebestuur? Zo ja, welke verbetering van het OETC verwacht u van het niet meer rechtstreeks aan de scholen toedelen van formatie? Wanneer verwacht u de Kamer de nota lokaal onderwijsbeleid te doen toekomen? Hebt u voor deze nota nog meer verrassingen in petto naast de thans reeds bekende beleidsvoornemens? Persbericht Ministerie van Onderwijs, Cultuur en Wetenschappen, 14 december 1994	 	 Onderwijs, Cultuur en Wetenschappen
 KVR10180.xml	 1999	 VVD	 Vragen over een Gedragscode Hypothecaire Financieringen, gezien de hoogte van hypotheken ten opzichte van de onderpandwaarde en/of het jaarlijks bruto-inkomen van de aanvrager.	 Bent u bekend met het artikel «Kabinet zint op aanpak tophypotheek» , waarin de staatssecretaris aangeeft sommige hypotheken te hoog te vinden in verhouding tot het bruto jaarsalaris van de leningaanvrager? Is er sinds eind 1996 een ongunstige wijziging opgetreden in de hoogte van verstrekte hypotheken ten opzichte van de onderpandwaarde en/of jaarlijks bruto-inkomen van de leningaanvrager? Deelt u de mening dat, ook bij stijgende renten en dalende woningwaarden, een solide financiering een basisvoorwaarde is en moet blijven voor duurzaam eigenwoningbezit? Welke consequenties dreigen er voor de overheid (dus voor de belastingbetaler), wanneer er grootschalig te ruim wordt gefinancieerd, ondanks een te handhaven onbeperkte hypotheekrente-aftrek? Bent u bereid om in overleg te treden met de Nederlandse Vereniging van Banken over hun zelfregulering, zowel inhoudelijk als wat betreft de naleving? Zo neen, waarom niet? Zo ja, bent u bereid om de Kamer schriftelijk te informeren over het resultaat van dit overleg? Bent u bereid om, zodra de Nederlandse Mededingingsautoriteit een oordeel over de nieuwe Gedragscode Hypothecaire Financieringen heeft uitgesproken, de Kamer hierover schriftelijk te informeren? Kan de gevraagde informatie voor 1 oktober aanstaande worden verstrekt aan de Kamer? Het Financieele Dagblad, 7 augustus 1999 Toen antwoordde de minister van Financiën op Kamervragen dat de overheid geen taak had om de vrijheid van vragers en gevers te beperken	 Ja. De ontwikkelingen op de hypotheekmarkt hebben, in de jaren negentig, gelijke tred gehouden met die op de huizenmarkt. Er hebben zich derhalve geen majeure wijzigingen voorgedaan in de hoogte van de verstrekte hypotheken ten opzichte van de gemiddelde onderpandwaarde. Het gemiddelde hypotheekbedrag per afgesloten woninghypotheek ligt stabiel op ongeveer 70% van de marktwaarde. Een studie van het Centraal Plan Bureau (CPB) geeft aan dat de totaal uitstaande hypotheekschuld als percentage van het beschikbaar gezinsinkomen wel aanzienlijk is gestegen. De solvabiliteit van huishoudens is evenwel niet veranderd doordat de groei van de uitstaande hypotheekschuld gelijke tred heeft gehouden met de toename van de marktwaarde van het eigen woningbezit. Wel is de liquiditeit van huishoudens iets verslechterd doordat een goed deel van het vermogen in de eigen woning zit die niet snel, althans niet zonder al te veel waardeverlies, te verkopen is. Eén en ander is nu afhankelijk van de stabiliteit van de huizenprijzen. Mocht zich onverhoopt een prijsdaling voordoen dan hoeft dit volgens het CPB geen al te grote macro-economische effecten tot gevolg te hebben , maar kunnen sommige huishoudens in de problemen raken; met name zij die het huis, op de top van de markt, met geleend geld gekocht hebben, en vervolgens moeten of willen verhuizen als gevolg van gewijzigde persoonlijke omstandigheden. De staatssecretaris van VROM heeft met name op die persoonlijke risico’s gewezen. Voorzover een omslag op de woningmarkt samenhangt met een stijging van de rente zullen de macro-economische effecten groter zijn, via de dempende werking die dit heeft op de consumptie en de investeringen. DNB besteedt hier ook aandacht aan in het binnenkort te verschijnen kwartaalbericht van september 1999. Tot slot kan opgemerkt worden dat de historisch lage hypotheekrente de leencapaciteit van huishoudens sterk vergroot. Een stijging van de rente heeft een tegengesteld effect. Het effect van renteveranderingen op de woonlasten hangt overigens af van de looptijd van de rentevaste periode en de gekozen hypotheekvorm. Ja. Momenteel zijn er geen tekenen die erop wijzen dat grootschalig te ruim wordt gefinancierd (zie antwoord op vraag 2). Mocht deze situatie zich toch voordoen dan zullen de budgettaire gevolgen, gegeven het huidige prijsniveau op de huizenmarkt, afhankelijk zijn van de mate van overfinanciering, maar verder overeenkomstig zijn aan de budgettaire gevolgen van de huidige toename in hypothecaire leningen. Er zal sprake zijn van een toenemende hypotheekaftrek in de inkomstenbelasting. Afgelopen maand heeft het ministerie van VROM op ambtelijk niveau met het Contactorgaan Hypothecaire Financiers een eerste oriënterend gesprek gevoerd. Voor een eventueel vervolgoverleg en overleg met de Nederlandse Vereniging van Banken is het van belang de context van dergelijk overleg te bepalen. Relevant daarbij is ondermeer in hoeverre de groei van hypotheekverlening uit macro-economische factoren verklaard kan worden en of de ontwikkeling van de hypothecaire uitzettingen belangrijke risico’s inhouden voor de kredietverstrekkende instellingen, de kredietnemers en een evenwichtige macro-economische ontwikkeling. De groei van de hypotheekverlening hangt voor een belangrijk deel samen met de ontwikkeling van de huizenprijzen. Met betrekking tot de macro-economische factoren achter de ontwikkeling van de huizenprijzen, alsmede de daarmee samenhangende risico’s verwijs ik naar mijn antwoorden op de vragen van het lid Vendrik (ingezonden 14 juli 1999, nr. 2989916150) en in het bijzonder naar de daarin genoemde analyse van het IMF naar de prijsontwikkeling op de koopwoningmarkt. De conclusie van deze analyse is dat de ontwikkeling van de huizenprijzen grotendeels verklaard kan worden uit macro-economische factoren. Daarnaast geldt dat De Nederlandsche Bank thans een onderzoek verricht naar de ontwikkeling van de hypothecaire kredietverlening en de daarmee samenhangende risico’s. Dit micro-economisch georiënteerde onderzoek dient onder meer informatie op te leveren over de ontwikkeling en de kwaliteit van de hypotheekverstrekking en de interne normen en standaarden die daarbij door de kredietverstrekkende instellingen worden gehanteerd. Aan de hand van de uitkomsten van het onderzoek zal beoordeeld worden of aanleiding bestaat voor nader overleg met de Nederlandse Vereniging van Banken. Zoals aangegeven in antwoord op eerdere vragen van het lid Witteveen-Hevinga (ingezonden 22 oktober 1996, nr. 2969701640) is het mijns inziens niet aan de overheid om te bevorderen dat de keuzevrijheid van de consument en de geldverstrekker beperkt wordt. Wel is het van belang dat de consument kan rekenen op een goede en objectieve verschaffing van informatie bij het verstrekken van hypothecaire leningen. De nieuwe versie van de Gedragscode Hypothecaire Financieringen voorziet in een aantal relevante passages terzake. Daarnaast wil ik verwijzen naar de Nota informatieverstrekking aan de consument van financiële diensten, die ik op 8 juli jl. aan de Tweede Kamer heb gezonden. De nota voorziet in een analyse waarin ook de Gedragscode Hypothecaire Financieringen is betrokken. De in de nota aangeduide beleidsinitiatieven hebben dan ook onder andere betrekking op die gedragscode. Gedacht moet worden aan voorschriften over het inzichtelijk maken van risico’s, het gedurende de looptijd actief verstrekken van informatie over de waardeontwikkeling van het product en het verplicht stellen van een kernpuntendocument. Zoals in de nota is aangeduid zal ook aandacht worden besteed aan de naleving van regels. Bij de voorbereiding van deze nota is overleg gevoerd met onder andere de Nederlandse Vereniging van Banken. Ook in de implementatiefase zal dat het geval zijn, met betrekking tot zowel inhoud als naleving. Overigens zullen de financiële toezichthouders – in het kader van de Raad van Financiële Toezichthouders – in de implementatiefase een coördinerende rol hebben, vanwege het noodzakelijke sectoroverstijgende perspectief, en meer algemeen vanwege de relatie met hun toezichtspraktijk. Over de resultaten van de aangeduide trajecten zal de Tweede Kamer vanzelfsprekend worden geïnformeerd. Zodra de directeur-generaal van de Nederlandse Mededingingsautoriteit een besluit heeft genomen op het ontheffingsverzoek betreffende de nieuwe Gedragscode Hypothecaire Financieringen, zal de Tweede Kamer door de minister van Economische Zaken schriftelijk worden geïnformeerd over de inhoud van dit besluit. In het kader van de behandeling van het ontheffingsverzoek betreffende de nieuwe Gedragscode Hypothecaire Financieringen heeft de Nederlandse Mededingingsautoriteit aanvullende vragen gesteld aan de indiener van het ontheffingsverzoek. Als gevolg daarvan is de termijn van behandeling opgeschort. Een besluit wordt niet voor 1 oktober verwacht. Zodra het besluit is genomen zal de Tweede Kamer hierover door de minister van Economische Zaken worden geïnformeerd. A. Kusters, Financial Vulnerability of Dutch Households, CPB Report 1998/4, Centraal Plan Bureau, Den Haag, december 1998 Zie Macro Economische Verkenning 1999, Centraal Plan Bureau, Den Haag, september 1998, pg. 55–56 De Nederlandse huizen-en hypotheekmarkt: een risico-analyse, DNB Kwartaalbericht september 1999 International Monetary Fund, Kingdom of the Netherlands; Selected Issues, Washington, mei 1998 Kamerstukken II, 1998–1999, 26 676	 Financiën
 KVR10181.xml	 1999	 RPF	 Vragen naar aanleiding van het artikel "Geen tweede leiding - "Grijs" water levert te weinig milieuwinst op" (Trouw, 26 juli 1999), over het gebruik van grijs water of water van mindere kwaliteit als huishoudwater.	 Kent u het artikel in Trouw «Geen tweede leiding – «Grijs» water levert te weinig milieuwinst op»? Hoe beoordeelt u de opvatting van de VEWIN dat het zelfs milieuvriendelijker is het toilet met drinkwater door te spoelen dan met water van mindere kwaliteit, het zogeheten «grijze water»? Onderkent u het gevaar dat door de kritische benadering van het dubbele waterleidingnet ook minder vergaande toepassingen van het gebruik van «grijs» water in een negatief daglicht komen te staan en dat zodoende het kind (het zuinig omgaan met ons kostbare drinkwater) met het badwater (het dubbele waterleidingnet) dreigt te worden weggespoeld? Is het u bekend dat er technische voorzieningen beschikbaar zijn die hebben bewezen dat in een belangrijk deel van het huishoudelijk waterverbruik kan worden voorzien door het gebruik van opgevangen «grijs» regenwater in een reservoir? Is het waar dat de in vraag vier bedoelde voorzieningen zowel in de nieuwbouw als in bestaande huizen worden toegepast en dat deze voorzieningen niet de mogelijke gevaren en nadelen van een dubbel waterleidingnet in zich bergen? Welke mogelijkheden ziet u om aan vormen van individuele opslag van regenwater meer beleidsmatige aandacht te besteden zodat de beoogde besparing van kostbaar drinkwater zo spoedig mogelijk wordt gerealiseerd, dankzij de toepassing van veilige en bewezen technieken voor de opslag van «grijs» regenwater ten behoeve van toiletspoeling? Trouw, 26 juli 1999 Daarbij wordt op het dak opgevangen regenwater opgeslagen in een ondergronds «prefab»-waterreservoir met een inhoud van enkele duizenden liters. Met behulp van een kleine pomp en een filter kan dit relatief schone water uitstekend dienst doen als spoelwater voor het toilet. Daarmee kan het huishoudelijk verbruik van kostbaar drinkwater bijna worden gehalveerd! Te denken is hierbij aan kinderen die per ongeluk uit de verkeerde kraan drinken, aan de hoge investerings-en onderhoudskosten en aan de moeilijk te halen kwaliteitseisen Bijvoorbeeld via wettelijke eisen, stimulering, enz	 Ja. De opvatting van de VEWIN dat het zelfs milieuvriendelijker is om het toilet met drinkwater door te spoelen dan met water van mindere kwaliteit acht ik van een te algemene aard. Er zijn situaties denkbaar waar dit het geval zal zijn. In het overleg met de Kamer over dit onderwerp op 15 juni 1999 heb ik dan ook aangegeven dat per project zal moeten worden bezien of er milieuwinst kan worden behaald. Ja, dat gevaar wordt onderkend. Uitgangspunt bij de beleidsontwikkeling is echter dat bij de introductie van huishoudwater in woningen via collectieve systemen het risico met betrekking tot de volksgezondheid niet mag toenemen. Ik heb dit de Kamer expliciet gemeld. Zolang definitieve beleidsvorming nog niet is afgerond, adviseer ik de actoren de in de beleidsnotitie uitgezette lijn te volgen. De consequentie van deze opstelling moet dan ook worden aanvaard. Ja. Het overleg met de Kamer heeft zich beperkt tot de levering van huishoudwater via collectieve systemen. De in vraag 4 beschreven installaties zijn individuele systemen waarbij de gebruiker zelf een verantwoordelijkheid heeft. Er zijn reeds verschillende systemen op de markt. Met name het aspect volksgezondheid verdient de aandacht van de overheid. Op voorhand acht ik het gebruik van deze individuele systemen niet altijd zonder risico. Van het aspect volksgezondheid bij het gebruik van individuele systemen is mij nog te weinig bekend. In de komende periode zal worden nagegaan welke activiteiten het rijk in dit werkveld zal ontplooien. In eerste instantie wordt gedacht aan kennisvermeerdering gevolgd door voorlichting. Ook de mogelijkheden van certificering van dit type installaties zullen worden nagegaan.	 Volkshuisvesting, Ruimtelijke Ordening en Milieubeheer (VROM)
 KVR10182.xml	 1999	 D66	 Vragen naar aanleiding van het bericht in de Haagsche Courant van 17 augustus 1999 dat ouderen in verzorgingshuizen slechts ca. f420,- per maand overhouden doordat hun maandelijkse zak- en kleedgeld per 1 juli 1999 met ca f50,- is gedaald.	 Is het bericht waar dat ouderen in verzorgingshuizen hun maandelijkse zak- en kleedgeld per 1 juli jl. hebben zien dalen met ca. 50 gulden per maand, zodat zij thans slechts ca. 420 gulden per maand overhouden? Is de oorzaak hiervan een stijging van de eigen bijdrage voor de AWBZ, of zijn nog andere oorzaken aanwijsbaar? Was dit ook daadwerkelijk de bedoeling? Welke maatregelen op korte termijn zijn denkbaar om het inkomensverlies te herstellen? Is het kabinet ook bereid om daartoe op korte termijn over te gaan? Zie Haagsche Courant, 17 augustus 1999	 Geen enkele verzekerde heeft zijn zak- en kleedgeld zien dalen. Het bedrag aan zak- en kleedgeld is per 1 juli 1999 net als in andere jaren verhoogd. Van 1 januari 1999 tot 1 juli 1999 bedroeg het zak- en kleedgeld per maand (inclusief vakantiegeld) f 414,92 voor alleenstaanden en f 691,54 voor gehuwden. Per 1 juli 1999 zijn deze bedragen vastgesteld op f 419,01 respectievelijk f 698,35. Zoals uit het navolgende zal blijken, wordt aan de norm dat de verzekerde na betaling van de eigen bijdrage ter vrije besteding minimaal het bedrag aan zak- en kleedgeld moet overhouden, voldaan. In de periode van 1 januari 1999 tot 1 juli 1999 is aan die norm zelf in ruime mate voldaan. Wel is het zo dat er verzekerden zijn die per 1 juli 1999 hun vrij besteedbaar inkomen na het betalen van de eigen bijdrage hebben zien dalen. Er is echter geen algemeen antwoord te geven op de vraag voor welke verzekerden en hoe het vrij besteedbaar inkomen na het betalen van de eigen bijdrage per 1 juli 1999 is gewijzigd. Voor de hoogte van de bijdrage is namelijk het bijdrageplichtig inkomen van de verzekerde bepalend. Het bijdrageplichtig inkomen wordt berekend volgens de regels die zijn vastgesteld bij en krachtens het Bijdragebesluit zorg. De hoogte van het bijdrageplichtig inkomen – en daarmee de hoogte van de bijdrage – verschilt al naar gelang de persoonlijke omstandigheden van verzekerden. Wel is inzicht in het vrij besteedbaar inkomen van verzekerden die alleen AOW ontvangen en bij wie zich geen bijzondere persoonlijke omstandigheden voordoen. Bij deze verzekerden is er na het betalen van de eigen bijdrage inderdaad sprake van een lager vrij besteedbaar inkomen dan het vrij besteedbaar inkomen in de maanden januari 1999 tot en met juni 1999. Alleenstaanden met alleen AOW houden na aftrek van de bijdrage ter vrije besteding ongeveer f 420,– per maand over, terwijl het bedrag ter vrije besteding in de periode januari 1999 tot en met juni 1999 ongeveer f 470,– per maand bedroeg. Het vrij besteedbare bedrag is dus voor die groep inderdaad met ongeveer f 50,– per maand verminderd. Voor gehuwden met alleen AOW die samen zijn opgenomen geldt sinds 1 juli 1999 per maand een bedrag ter vrije besteding van ongeveer f 750,– terwijl dit bedrag in de periode januari 1999 tot en met juni 1999 ongeveer f 780,– per maand bedroeg. Voor deze groep bedraagt het verschil dus ongeveer f 30,– per maand. Het gaat hier om een reguliere aanpassing van de eigen bijdrage. De achteruitgang van het vrij besteedbaar inkomen hangt vooral samen met de verhoging van de fiscale ouderenaftrekken in het kader van het algemene inkomensbeleid alsmede met het feit dat de data van de AOW-verhogingen niet samenvallen met de datum van de verhoging van de eigen bijdragen. De hoogte van de bijdrage wordt namelijk jaarlijks per 1 juli opnieuw vastgesteld op basis van het inkomen van het voorafgaande kalenderjaar. Dit betekent dat per 1 juli 1999 het jaarinkomen 1998 relevant was voor de per die datum opnieuw vastgestelde bijdrage. In het jaar 1998 zijn de specifieke fiscale ouderenaftrekken verhoogd, zodat het netto-inkomensvoordeel van de ouderen in 1998 eveneens fors verhoogd is. De verhoging van dit nettovoordeel in 1998 wordt per 1 juli 1999 grotendeels afgeroomd via het betalen van een hogere eigen bijdrage. Dit leidt er toe dat het inkomen van verzekerden van 65 jaar en ouder na het betalen van de bijdrage in juli 1999 lager is dan in januari 1999. Echter, aan de norm van zak- en kleedgeld is voldaan. In de periode van 1 januari 1999 tot 1 juli 1999 is aan die norm zelfs in ruime mate voldaan. Het zak- en kleedgeld is per 1 juli 1999, net als in andere jaren, verhoogd. Op dit moment ben ik samen met de ministers van Sociale Zaken en Werkgelegenheid en van Financiën aan het bezien hoe deze inkomensachteruitgang zo snel en zo goed mogelijk kan worden gerepareerd. Zodra de besluitvorming daarover is afgerond, zal ik de Tweede Kamer der Staten-Generaal daarover in een brief informeren.	 Volksgezondheid, Welzijn en Sport
 KVR10183.xml	 1999	 CDA	 Deze vragen dienen ter aanvulling op eerdere vragen van het lid Bakker, ingezonden 20 augustus 1999 (2989917280).	 Kunt u bevestigen dat «bejaarden die in verpleeg- en verzorgingshuizen wonen er sinds juli jl. flink op achteruit zijn gegaan»? Zo ja, wat is de hoogte van het bedrag waarmee het inkomen op jaarbasis van de betrokken ouderen is verminderd? Hoe beoordeelt u bedoelde inkomensachteruitgang? Indien u niet voornemens bent tot reparatie over te gaan, welke redenen liggen dan aan dat besluit ten grondslag? Haagsche Courant, 17 augustus 1999	 Voor de hoogte van de bijdrage is het bijdrageplichtig inkomen van de verzekerde bepalend. Het bijdrageplichtig inkomen wordt berekend volgens de regels die zijn vastgesteld bij en krachtens het Bijdragebesluit zorg. De hoogte van het bijdrageplichtig inkomen – en daarmee de hoogte van de bijdrage – verschilt al naar gelang de persoonlijke omstandigheden van verzekerden. Er is dus geen algemeen antwoord te geven op de vraag of en hoe het vrij besteedbaar inkomen na het betalen van de eigen bijdrage per 1 juli 1999 is gewijzigd. Wel is inzicht in het vrij besteedbaar inkomen van verzekerden die alleen AOW ontvangen en bij wie zich geen bijzondere persoonlijke omstandigheden voordoen. Bij deze verzekerden is er na het betalen van de eigen bijdrage inderdaad sprake van een lager vrij besteedbaar inkomen dan het vrij besteedbaar inkomen in de maanden januari 1999 tot en met juni 1999. Alleenstaanden met alleen AOW houden na aftrek van de bijdrage ter vrije besteding per maand ongeveer f 420,– over terwijl het bedrag ter vrije besteding in de periode januari 1999 tot en met juni 1999 ongeveer f 470,– per maand bedroeg. Het vrij besteedbare bedrag is dus voor die groep met ongeveer f 50,– per maand verminderd. Voor gehuwden met alleen AOW die samen zijn opgenomen geldt sinds 1 juli 1999 per maand een bedrag ter vrije besteding van f 750,–, terwijl dit bedrag in de periode januari 1999 tot en met juni 1999 ongeveer f 780,– per maand bedroeg. Voor deze groep bedraagt het verschil dus ongeveer f 30,– per maand. Het gaat hier om een onbedoeld effect dat vooral het gevolg is van de verhoging van de fiscale ouderenaftrekken in het kader van het algemene inkomensbeleid alsmede van het feit dat de data van de AOW-verhogingen niet samenvallen met de datum van de verhoging van de eigen bijdragen. De hoogte van de bijdrage wordt namelijk jaarlijks per 1 juli opnieuw vastgesteld op basis van het inkomen van het voorafgaande kalenderjaar. Dit betekent dat per 1 juli 1999 het jaarinkomen 1998 relevant was voor de per die datum opnieuw vastgestelde bijdrage. In het jaar 1998 zijn de specifieke fiscale ouderenaftrekken verhoogd, zodat het netto-inkomensvoordeel van de ouderen in 1998 eveneens fors verhoogd is. De verhoging van dit nettovoordeel in 1998 wordt per 1 juli 1999 grotendeels afgeroomd via het betalen van een hogere eigen bijdrage. Dit leidt ertoe dat het inkomen van verzekerden van 65 jaar en ouder na het betalen van de bijdrage in juli 1999 lager is dan in januari 1999. Echter, aan de norm van zak- en kleedgeld is voldaan. In de periode van 1 januari 1999 tot 1 juli 1999 is aan die norm zelfs in ruime mate voldaan. Het zak- en kleedgeld is per 1 juli 1999, net als in andere jaren, verhoogd. Op dit moment ben ik samen met de ministers van Sociale Zaken en Werkgelegenheid en van Financiën aan het bezien hoe deze inkomensachteruitgang zo snel en zo goed mogelijk kan worden gerepareerd. Zodra de besluitvorming daarover is afgerond, zal ik de Tweede Kamer der Staten-Generaal daarover in een brief informeren.	 Volksgezondheid, Welzijn en Sport
 KVR10184.xml	 1999	 GroenLinks	 Deze vragen dienen ter aanvulling op eerdere vragen van de leden Bakker (2989917280) en Dankers (2989917310), ingezonden 20 augustus 1999.	 Is het vrij besteedbare inkomen bij bejaarden in verpleeg- of verzorgingshuizen sinds 1 juli gedaald? Is dit inkomenseffect te verklaren uit een verandering van de eigen bijdrage? Zo ja, is dit een beleidsmatige verhoging van de eigen bijdrage of een reguliere aanpassing? Is er voor de inkomensachteruitgang bij deze groep bejaarden ook een verklaring te vinden in het algemene koopkrachtbeleid? Haagsche Courant, 17 augustus 1999	 Voor de hoogte van de bijdrage is het bijdrageplichtig inkomen van de verzekerde bepalend. Het bijdrageplichtig inkomen wordt berekend volgens de regels die zijn vastgesteld bij en krachtens het Bijdragebesluit zorg. De hoogte van het bijdrageplichtig inkomen – en daarmee de hoogte van de bijdrage – verschilt al naar gelang de persoonlijke omstandigheden van verzekerden. Er is dus geen algemeen antwoord te geven op de vraag of en hoe het vrij besteedbaar inkomen na het betalen van de eigen bijdrage per 1 juli 1999 is gewijzigd. Wel is inzicht in het vrij besteedbaar inkomen van verzekerden die alleen AOW ontvangen en bij wie zich geen bijzondere persoonlijke omstandigheden voordoen. Bij deze verzekerden is er na het betalen van de eigen bijdrage inderdaad sprake van een lager vrij besteedbaar inkomen dan het vrij besteedbaar inkomen in de maanden januari 1999 tot en met juni 1999. Er is hier sprake van een reguliere aanpassing. De hoogte van de bijdrage wordt jaarlijks per 1 juli opnieuw vastgesteld op basis van het inkomen van het voorafgaande kalenderjaar. Dit betekent dat per 1 juli 1999 het jaarinkomen 1998 relevant was voor de per die datum opnieuw vastgestelde bijdrage. In het jaar 1998 zijn de specifieke fiscale ouderenaftrekken verhoogd, zodat het netto-inkomensvoordeel van de ouderen in 1998 eveneens fors verhoogd is. De verhoging van dit nettovoordeel in 1998 wordt per 1 juli 1999 grotendeels afgeroomd via het betalen van een hogere eigen bijdrage. Dit leidt ertoe dat het inkomen van verzekerden van 65 jaar en ouder na het betalen van de bijdrage in juli 1999 lager is dan in januari 1999. Echter, aan de norm van zak- en kleedgeld is voldaan. In de periode van 1 januari 1999 tot 1 juli 1999 is aan die norm zelfs in ruime mate voldaan. Het zak- en kleedgeld is per 1 juli 1999, net als in andere jaren, verhoogd. Op dit moment ben ik samen met de ministers van Sociale Zaken en Werkgelegenheid en van Financiën aan het bezien hoe deze inkomensachteruitgang zo snel en zo goed mogelijk kan worden gerepareerd. Zodra de besluitvorming daarover is afgerond, zal ik de Tweede Kamer der Staten-Generaal daarover in een brief informeren. Ja. De achteruitgang van het vrij besteedbaar inkomen is vooral het gevolg van de verhoging van de fiscale ouderenaftrekken in het kader van het algemene inkomensbeleid alsmede van het feit dat de data van de AOW-verhogingen niet samenvallen met de datum van de verhoging van de eigen bijdragen.	 Volksgezondheid, Welzijn en Sport
 KVR10186.xml	 1999	 PvdA	 Vragen naar aanleiding van het artikel in de Metro van 25 augustus 1999 waarin staat dat alleenstaande AOW''ers in verpleeg- en verzorgingshuizen vanaf juli 1999 te maken krijgen met een flinke inkomensachteruitgang en dat deze gerepareerd zal worden. Deze vragen dienen ter aanvulling op eerdere vragen van de leden Bakker (2989917280), Dankers (2989917310) en Van Gent (2989917320), ingezonden 20 augustus 1999.	 Hebt u kennisgenomen van het artikel waarin staat dat alleenstaande AOW’ers in verpleeg- en verzorgingshuizen vanaf juli 1999 te maken krijgen met een flinke inkomensachteruitgang en dat deze gerepareerd zal worden? Betreft het hier een verhoging van de eigen bijdragen voor het verblijf in intramurale instellingen als gevolg van een inkomensverbetering als gevolg van ouderenaftrek? Zijn de vrijlatingsbedragen toegepast zoals die vanaf 1 juli 1997 in de Bijdrageregeling Zorg gelden? Zo ja, welk percentage inkomensverbetering is als vrijlatingsbedrag berekend? Zijn ouderen in verpleeg- en verzorgingshuizen op de hoogte van de regeling m.b.t. de vrijlatingsbedragen bij een dergelijke inkomensverbetering en van het feit dat een inkomensverbetering in het ene jaar het jaar erna leidt tot een verhoging van de eigen bijdragen in intramurale instellingen? Zo ja, hoe verklaart u de vele protesten van ouderen a.g.v. de verhoging van de eigen bijdragen per 1 juli 1999? Op welke wijze heeft voorlichting plaatsgevonden? Zijn de ouderenbonden bij deze voorlichting betrokken geweest? Zo neen, wie is verantwoordelijk voor de voorlichting omtrent dit punt? Bent u het eens met de stelling dat het uitsluitend compenseren van de sinds 1 juli geldende inkomensachteruitgang geen structurele oplossing biedt voor de ontstane commotie bij ouderen in verpleeg- en verzorgingshuizen, in volgende jaren wederom niet het beoogde netto-voordeel zal opleveren voor diegenen die zijn aangewezen op de zak- en kleedgeldregeling van de AWBZ en dus tot dezelfde problemen zal kunnen leiden? Zo ja, kunnen de oplossingen voor dit probleem worden gevonden in een aanpassing van de zak- en kleedgeldregeling en/of de regeling m.b.t. de vrijlatingsbedragen? Zo neen, welke andere structurele oplossing ziet u? Metro, 25 augustus 1999	 Ja. Ja, het gaat hier om een verhoging van de eigen bijdrage als gevolg van een inkomensverbetering. De inkomensverbetering wordt onder meer veroorzaakt door verhoging van de fiscale ouderenaftrekken. Ja. Conform de geldende systematiek is bij ouderen die verblijven in een AWBZ-instelling of verzorgingshuizen 34% van het nettovoordeel van de verhoging van de fiscale ouderenaftrekken als vrijlatingsbedrag berekend. De bijdragen worden vastgesteld aan de hand van krachtens de AWBZ vastgestelde wettelijke voorschriften. Zowel de ouderen als de ouderenbonden zijn op de hoogte van het feit dat een bijdrage voor het verblijf in een AWBZ-instelling of verzorgingshuis per maand is verschuldigd en dat de hoogte van deze bijdrage jaarlijks opnieuw per 1 juli wordt vastgesteld. Per 1 juli 1999 heeft reguliere aanpassing plaatsgevonden. Vooral in verband met de verhoging van de fiscale ouderenaftrekken in het kader van het algemene inkomensbeleid alsmede met het feit dat de data van de AOW-verhogingen niet samenvallen met de datum van de verhoging van de eigen bijdragen, is er echter een onbedoeld effect opgetreden. De hoogte van de bijdrage wordt immers, zoals ik al heb aangegeven, jaarlijks per 1 juli opnieuw vastgesteld op basis van het inkomen van het voorafgaande kalenderjaar. Dit betekent dat per 1 juli 1999 het jaarinkomen 1998 relevant was voor de per die datum opnieuw vastgestelde bijdrage. In het jaar 1998 zijn de specifieke fiscale ouderenaftrekken verhoogd, zodat het netto-inkomensvoordeel van de ouderen in 1998 eveneens fors verhoogd is. De verhoging van dit nettovoordeel in 1998 wordt per 1 juli 1999 grotendeels afgeroomd via het betalen van een hogere eigen bijdrage. Dit leidt er toe dat het inkomen van verzekerden van 65 jaar en ouder na het betalen van de bijdrage in juli 1999 lager is dan in januari 1999. Echter, aan de norm van zak- en kleedgeld is voldaan. In de periode van 1 januari 1999 tot 1 juli 1999 is aan die norm zelfs in ruime mate voldaan. Het zak- en kleedgeld is per 1 juli 1999, net als in andere jaren, verhoogd. Achteraf betreur ik dat deze gevolgen niet te voren zijn overzien. Vanwege het niet beoogde effect heeft geen specifieke voorlichtingsactie plaatsgevonden. Op dit moment ben ik samen met de ministers van Sociale Zaken en Werkgelegenheid en van Financiën aan het bezien hoe deze inkomensachteruitgang zo snel en zo goed mogelijk kan worden gerepareerd. Zodra de besluitvorming daarover is afgerond, zal ik de Tweede Kamer der Staten-Generaal daarover in een brief informeren.	 Volksgezondheid, Welzijn en Sport
 KVR10187.xml	 1999	 VVD	 Vragen over het seponeren van een strafzaak tegen vier Mongoolse winkeldieven vanwege het niet beschikbaar zijn van een tolk in de Mongoolse taal, en, in algemene zin, over tolkproblemen als reden voor sepot.	 Hebt u kennis genomen van het bericht, dat vier Mongoolse winkeldieven strafrechtelijk niet kunnen worden aangepakt vanwege de onmogelijkheid om hen in de Mongoolse taal te kunnen verhoren? Acht u het juist, dat het Openbaar Ministerie om deze reden de strafzaak heeft geseponeerd? Zo ja, waarom? Zo neen, hoe kan deze strafzaak alsnog strafrechtelijk worden afgehandeld? Deelt u de opvatting van de politie, dat toen bleek dat ten minste één van de verdachten de Engelse taal machtig was, er geen sprake was van een nieuw feit of nieuwe omstandigheid op grond waarvan de verdachten opnieuw hadden kunnen worden aangehouden? Zo ja, waarom? Hoe is het mogelijk dat er in het geheel geen tolk in de Mongoolse taal beschikbaar was? Acht u het aanvaardbaar dat door tolkproblemen alleen al door de politie in Eindhoven één à tweemaal per maand een zaak moet worden geseponeerd? Zo neen, welke maatregelen overweegt u te nemen om deze sepotgrond te beëindigen? Hoe is dit beeld landelijk? Eindhovens Dagblad, 12 augustus jl. en De Telegraaf, 13 augustus 1999	 	 Justitie
 KVR10188.xml	 1999	 PvdA	 Vragen over het terugdringen van wachtlijsten voor kinderopvang voor leraren, in het kader van het bestrijden van het lerarentekort.	 Bent u op de hoogte van het feit dat de wachttijd voor kinderopvang in het onderwijs gemiddeld nog steeds meer dat een jaar bedraagt, en dat op dit moment 3000 kinderen op de wachtlijst staan? Acht u dit aanvaardbaar? Zo ja, waarom? Kent u nog steeds prioriteit toe aan het terugdringen van wachtlijsten voor kinderopvang voor leraren, in het bijzonder in het kader van het bestrijden van het lerarentekort? Zo neen, waarom niet? Hoe is de stand van zaken van het in het jongste CAO-akkoord afgesproken onderzoek naar de behoefte aan buitenschoolse opvang onder leraren? Is daarbij ook onderzocht hoe de behoefte aan kinder- en buitenschoolse opvang is onder de stille reserve die de komende jaren gemobiliseerd zal worden om een tekort aan leraren te voorkomen? Zo ja, wat is het resultaat van dat onderzoek? Zo neen, bent u bereid dat onderzoek alsnog uit te voeren en de Kamer daarover spoedig te informeren? Bent u bereid tijdens de opstelling van de Onderwijsbegroting voor het boekjaar 2000 op zoek te gaan naar voldoende structurele middelen om de wachttijd voor kinder- en buitenschoolse opvang tot aanvaardbare proporties terug te dringen, zodanig dat zij niemand zullen hinderen bij het aannemen van een baan in het onderwijs? Zo neen, waarom niet? Bent u bereid het creëren van voldoende kinder- en buitenschoolse opvang te verheffen tot een van de prioriteiten voor uw bod voor de komende onderwijs-CAO? Zo neen, waarom niet? Radio 1 Journaal, 22 juli 1999 Zie antwoord op Kamervragen van de leden Barth en Hamer, 2 september 1998, Aanhangsel Handelingen nr. 44, vergaderjaar 1998–1999	 Ja. Overigens past hierbij wel de kanttekening dat de wachtlijst voor kinderopvang in het onderwijs wordt samengesteld op basis van datum van aanmelding en niet op basis van de datum waarop daadwerkelijk kinderopvang gewenst wordt. Een wachttijd van meer dan een jaar is derhalve gerekend vanaf het moment dat men zich bij de Stichting Uitvoering Kinderopvang (SUK) aanmeldt. De praktijk leert dat mensen zich gemiddeld in de derde maand van de zwangerschap aanmelden en dat zij gemiddeld 9 maanden na de datum van aanmelding (na afloop van het bevallingsverlof) in aanmerking willen komen voor opvang. Hoewel de wachttijd van een jaar dus enige nuancering behoeft, neemt dit niet weg dat de huidige wachtlijst voor kinderopvang in het onderwijs ondanks de in het verleden en ook bij de laatste CAO voor kinderopvang uitgetrokken extra uitgaven nog steeds te groot is. Ja. De aanwezigheid van kinderopvang blijkt voor veel herintreders een noodzakelijke voorwaarde om terug te keren in het onderwijs. Het vergroten van de mogelijkheden voor kinderopvang binnen het onderwijs vormt dan ook een belangrijk aandachtspunt binnen het beleid van de minister en mij gericht op het bestrijden van het lerarentekort. Met de vakorganisaties is recent overeenstemming bereikt over de opzet van het onderzoek naar de behoefte aan buitenschoolse opvang in het onderwijs en de keuze van het onderzoeksbureau (Research voor Beleid). Het onderzoek zal worden uitgevoerd onder zowel zittend onderwijspersoneel als onder de zogenaamde stille reserve. Het streven is erop gericht om het onderzoek in het eerste kwartaal van het volgend jaar af te ronden zodat de resultaten kunnen worden meegenomen bij de volgende CAO-onderhandelingen. Ik zal de Kamer direct na afronding van het onderzoek over de resultaten hiervan informeren. Het belang van voldoende mogelijkheden voor kinderopvang en buitenschoolse opvang binnen het onderwijs wordt door zowel de minister als mij erkend. Dit neemt niet weg dat er, naast de middelen die hiervoor in overleg met de vakorganisaties in de laatste CAO zijn gereserveerd, binnen de Onderwijsbegroting voor het jaar 2000 nog geen additionele middelen zijn gevonden voor het verder terugdringen van de wachtlijsten voor kinderopvang binnen het onderwijs. Ik blijf mij echter samen met de minister inspannen om alsnog mogelijkheden te scheppen voor uitbreiding van de kinderopvang en buitenschoolse opvang in het onderwijs. Ja (zie ook het antwoord op vraag 4). Daarbij past overigens wel de kanttekening dat over de besteding van de voor de volgende onderwijs-CAO beschikbare arbeidsvoorwaardenruimte overeenstemming zal moeten worden bereikt met de vakorganisaties. Daarbij concurreert de behoefte aan extra kinder- en buitenschoolse opvang met andere voor de wervingspositie van het onderwijs op de arbeidsmarkt relevante doelstellingen (zoals een marktconforme loonontwikkeling).	 Onderwijs, Cultuur en Wetenschappen
 KVR10189.xml	 1999	 VVD	 Vragen over kinderopvang voor het oormerken van een deel van de middelen voor herintreders in het onderwijs.	 Herinnert u zich de motie Lambrechts, De Vries en Barth , voorgesteld op 19 november 1998, die de regering verzoekt een deel van de middelen voor kinderopvang te oormerken voor het onderwijs of op andere wijze kinderopvang voor deze doelgroep te realiseren? Is in de onlangs afgesloten onderwijs-CAO reeds 4 miljoen gulden voor kinderopvang uitgetrokken? Is het voorts waar dat daar door het ministerie van OCW nogmaals 5 miljoen gulden aan is toegevoegd? Bent u bereid om conform de wens van de Kamer, op de komende VWS-begroting een deel van de beschikbare middelen voor kinderopvang te oormerken voor het onderwijs t.b.v. herintreders? Bent u van mening dat de in het regeerakkoord afgesproken extra investeringen in het onderwijs (meer dan 2 miljard gulden in o.m. verkleining van de klassen en extra computers) ook aan onderwijs moeten worden besteed? Bent u van mening dat de in het regeerakkoord afgesproken extra investeringen voor kinderopvang ook besteed moeten worden aan kinderopvang? Kamerstuk 26 200 VIII, nr. 33	 Ja. Ja. In de onderwijs-CAO zijn partijen overeengekomen om ten behoeve van een verkorting van de huidige wachtlijst voor kinderopvang van 0- tot 4-jarigen eenmalig een bedrag van 4 mln gulden in te zetten. Ja. In de onderwijs-CAO zijn partijen eveneens overeengekomen om een structureel budget van 5 mln gulden toe te voegen aan de middelen ten behoeve van kinderopvang in het primair onderwijs, bij voorrang ter verbetering van de opvangmogelijkheden van kinderen van vervangers. Steeds meer vrouwen combineren de zorg voor kinderen met betaalde arbeid of willen deze taken combineren. Gevolg hiervan is een toenemende vraag naar meer kinderopvang. Zoals in de Beleidsnota kinderopvang – die uw Kamer 8 juni 1999 is aangeboden – is aangegeven, valt dat onder andere waar te nemen bij sectoren met knelpunten op de arbeidsmarkt, zoals het onderwijs. Het in het Regeerakkoord genoemde bedrag van f 250 mln voor de uitbreiding van de capaciteit van kinderopvang en buitenschoolse opvang is bedoeld voor de vergroting van de opvangcapaciteit in het algemeen. De omvang van de benodigde capaciteitsuitbreiding is gebaseerd op een raming van het Centraal Planbureau waarin voor de langere termijn is gekeken naar ontwikkelingen in de arbeidsparticipatie en arbeidsduur van vrouwen met minderjarige kinderen, de arbeidsduur van mannen en het aantal kinderen. Hierbij is niet gekeken naar sectorspecifieke ontwikkelingen. De opdracht tot het realiseren van de capaciteitsuitbreiding ligt bij de gemeenten. Hiertoe wordt binnenkort de Regeling uitbreiding kinderopvang en buitenschoolse opvang van kracht. Deze is zo opgezet dat gemeenten optimale ruimte wordt geboden de uitbreiding in hun gemeenten te realiseren. In die context past geen sectorspecifieke toekenning van de uitbreidingsgelden. Ja. Ja. In de beleidsnota kinderopvang is aangegeven op welke wijze het kabinet deze middelen de komende jaren wil besteden. Zie ook het antwoord op vraag 4.	 Onderwijs, Cultuur en Wetenschappen
 KVR1019.xml	 1994	 CDA	 Het betreft de import op bestelling bij derden van maximaal 120 flessen wijn per persoon zonder dat hierover accijnzen worden geheven, waardoor een groeiende handel in gedestilleerd buiten het wettig gevestigde slijtersbedrijf om bestaat.	 Kent u de berichten over groeiende handel in gedistilleerd buiten het wettig gevestigde slijtersbedrijf om? Staat de inspectie der douane en accijnzen toe, dat op bestelling bij derden maximaal 120 flessen wijn per persoon worden geı¨mporteerd zonder dat hierover accijnzen worden geheven? Levert dergelijke parallelhandel geen oneerlijke concurrentie op? Erkent u het belang van vakkundige en beheersbare afzetkanalen voor gedistilleerd en wijn, gelet op de maatschappelijke gevolgen van alcoholmisbruik? Heeft de Economische Controledienst de handhaving van de hierop gerichte wetgeving, in het bijzonder de vestigingswetgeving en de Drank- en Horecawet, gestaakt zonder de beslissing van de wetgever over het al dan niet herzien van deze wetgeving af te wachten? Zie het Slijtersvakblad van oktober 1994 en «Klare Taal» (officieel orgaan van de Verenigde Nederlandse Slijters en Wijnhandelaren) van oktober 1994	 Ja. In deze artikelen wordt gewag gemaakt van het voor handelsdoeleinden in Nederland brengen van wijn en gedistilleerd buiten de reguliere kanalen om, alsmede van het oneerlijke concurrentie-effect daarvan. Ook naar mijn oordeel is hier sprake van oneerlijke concurrentie. Deze is mede ongewenst vanuit oogpunt van het belang van het reguliere kanaal voor gedistilleerd en wijn gelet op de maatschappelijke gevolgen van alcoholmisbruik. Ook is deze oneerlijke concurrentie het gevolg van het misbruiken voor handelsdoeleinden van een regeling die is bedoeld voor particulieren. Deze regeling – in de beantwoording van vraag 2 kom ik hier uitgebreider op terug – voorziet namelijk in de mogelijkheid zonder administratieve verplichtingen en betaling van Nederlandse accijns deze goederen naar Nederland te brengen mits zij zijn bestemd voor eigen gebruik. In dit verband zij opgemerkt, dat wat in de artikelen wordt beschreven net zo als dat het geval zou zijn geweest voor het vervallen van de fiscale grenzen per 1 januari 1993 in Europa, als frauduleus kan worden gekwalificeerd. Op de signalen die van deze artikelen zijn uitgegaan heeft de douane onderzoek ingesteld. Op grond van artikel 2c van de huidige Wet op de accijns is een natuurlijk persoon, die een accijnsgoed voor eigen gebruik, anders dan als ondernemer vanuit een andere Lid-Staat naar Nederland brengt geen accijns verschuldigd. De uitvoeringsregeling accijns noemt in artikel 3a als indicatief niveau voor wijn voor eigen gebruik een hoeveelheid van 90 liter, welke hoeveelheid nagenoeg overeenkomt met de in de vraagstelling gebezigde hoeveelheid van 120 flessen. Voor een grotere hoeveelheid dan de genoemde 90 liter meegebrachte wijn zal moeten worden aangetoond dat de wijn (voor gedistilleerd is dat een hoeveelheid van 10 liter) bestemd is voor particulier eigen gebruik. Waar dit niet kan worden aangetoond, wordt een commercieel doel aangenomen waarvoor over de totale hoeveelheid meegebrachte wijn accijns is verschuldigd in de Lid-Staat waar de wijn in de verbruikssfeer komt. De hiervoor aangehaalde wettelijke bepalingen vloeien voort uit de Europese regelgeving (de zogenaamde horizontale richtlijn), die toestaat dat particulieren voor eigen gebruik meer accijnsgoederen buiten Nederland kunnen aanschaffen zonder daarvoor Nederlandse accijns verschuldigd te worden dan voor 1993 het geval was. De in de vraag beschreven situatie (bestelling bij een derde) valt niet onder deze regeling. De Drank- en Horecawet wordt gecontroleerd door de politie en de Inspectie voor de Drankwetgeving/Hoofdinspectie Gezondheidsbescherming. Hierin is geen verandering gekomen. De controle op de juiste naleving van de accijnswetgeving bij ondernemers (slijterijen, horecabedrijven, e.d.) berust bij de douane. Het toezicht op het vervoer en het voorhanden hebben van accijnsgoederen – ook door particulieren – is ingebed in de totale controletaak van de Belastingdienst/douane. De voorgenomen wijzigingen van de vestigingswetgeving, waaraan op 17 maart 1993 steun is gegeven door de vaste Kamercommissie voor het Midden- en Kleinbedrijf staan hier los van. Onderdeel daarvan is het voornemen tot afschaffen van de strafrechtelijke handhaving van de sociaal-economische vestigingseisen, hetgeen het Openbaar Ministerie en de Economische Controledienst heeft doen besluiten systematische opsporingsactiviteiten in het kader van de strafrechtelijke handhaving van de vestigingswet te bee¨indigen. Dit heeft evenwel geen relatie met de problematiek die hier aan de orde is. Kamerstukken II 1993/94, 22 964, nr. 3	 Economische Zaken (EZ)
 KVR10191.xml	 1999	 PvdA	 Vragen over het inschakelen van familieleden van patiënten/bewoners door een instelling in de gezondheidszorg vanwege gebrek aan personeel.	 Hebt u kennisgenomen van het bericht: «Zorgcentrum vraagt hulp familie na personeelstekort»? Kampen meer zorginstellingen met dit probleem? Zo ja, kan een cijfermatig overzicht gegeven worden van deze problematiek? Zijn als gevolg van deze problematiek familieleden ingezet in de basiszorg? Zo ja, in welke mate? Zo ja, deelt u de mening dat dit onwenselijk is? Klopt het dat in het kader van het Convenant Arbeidsmarkt Zorgsector van 16 december 1998 is afgesproken om vóór 1 april definitieve afspraken te maken over het oplossen van de arbeidsproblematiek? Is de problematiek van de personeelstekorten in de vakantieperiode hierin een specifiek onderdeel? Zo neen, deelt u de mening dat deze problematiek een onderdeel moet zijn van de jaarplannen, die gemaakt worden in het kader van het convenant? Deelt u de mening dat dit binnen afzienbare termijn moet gebeuren? Zijn de afspraken in het kader van het convenant voor 1999 al gemaakt? Zo neen, waarom niet? Zo ja, wanneer wordt de Tweede Kamer hierover geïnformeerd? Metro, 17 augustus 1999	 Ja. Het is mij niet bekend dat als gevolg van de vakanties familieleden worden ingezet in de basiszorg. Ik acht dit ook zeer onwenselijk en bovendien onnodig. Het is aan de instellingen om hun planning, zowel qua personeel als qua werkzaamheden, tijdig af te stemmen op de vakantieperiode. Eventuele problemen in de personeelsbezetting in deze periode zijn op te vangen middels een beroep op tijdelijke arbeidskrachten en vrijwilligers. Dit hoeft geen noemenswaardige problemen op te leveren. Dat een instelling de personeelsbezetting tijdens de vakantieperiode toch als knellend ervaart kan gelegen zijn in een gebrekkige personeelsplanning, maar ook in een hoog ziekteverzuim. In de zorgsector is het ziekteverzuim (exclusief zwangerschapsverlof) met 7,3% in 1998 bijna 1,5 maal zo hoog als het landelijk gemiddelde dat in 1998 op 5% ligt. Het ziekteverzuim in de verpleeg- en verzorgingshuizen bedraagt zelfs 7,8% in 1998. De komende jaren zal door de instellingen op dit punt dan ook een inhaalslag gemaakt moeten worden. Immers, een hoog ziekteverzuim leidt niet alleen tot hoge kosten voor de werkgever, maar ook tot knelpunten in de personeelsvoorziening. De fysieke en emotionele belasting en de relatief hoge werkdruk in de zorgsector worden vaak aangehaald als verklaring voor het hoge ziekteverzuim. De overheid vervult een faciliterende rol naar de sector toe waar het gaat om het verminderen van de fysieke belasting en de werkdruk. Zo worden als uitvloeisel van het Regeerakkoord in deze kabinetsperiode structureel ca. 600 mln. extra middelen ingezet ter vermindering van de werkdruk in de ouderenzorg (verzorgingshuizen, verpleeghuizen en thuiszorg). Ook is het streven om in deze kabinetsperiode arbo-convenanten af te sluiten met in ieder geval de zogenaamde hoogrisico-sectoren, waaronder de verzorgingshuizen. In het kader van het Convenant Arbeidsmarkt Zorgsector is op 17 juni jl. een meerjarig beleidskader 2000–2004 vastgesteld. De centale doelstelling hiervan is om in vier jaar de verwachte personeelstekorten in de verplegende en verzorgende beroepen terug te brengen tot het niveau van de gebruikelijke frictie op de arbeidsmarkt. Op basis van het meerjarig beleidskader wordt een jaarplan vastgesteld waarin kort de concrete speerpunten en acties (grotendeels zorgsectorbreed) voor de aanpak voor het jaar 2000 worden aangegeven. Volgens de door de convenantspartijen – overheid, sociale partners en Arbeidsvoorziening – afgesproken planning had het jaarplan 2000 er al moeten zijn. Helaas is dat nog steeds niet het geval. Ik betreur dat. De problematiek is immers veel te groot om een jaar pas op de plaats te maken. Ik heb dan ook een dringend beroep op sociale partners gedaan om zo spoedig mogelijk te komen tot een jaarplan. Afgesproken is nu dat dit op 11 oktober een feit zal zijn. Vanaf 2001 zal het jaarplan volgens het afgesproken tijdpad – indienen voorstellen 1 april en vervolgens vaststelling in juni/juli – tot stand komen. De personeelsvoorziening tijdens de vakantieperiode is geen specifiek onderwerp in het meerjarig beleidskader zorg en het jaarplan 2000. Wel is er – in het licht van de dreigende tekorten aan verplegend en verzorgend personeel – aandacht voor de personeelsvoorziening in algemene zin hetgeen via onder meer verbetering arbeidsomstandigheden, bestrijding van het ziekteverzuim, stimulering van personeelsplanning op regionaal en instellingsniveau en vermindering van de werkdruk eveneens een positieve bijdrage kan leveren aan het voorkomen van knelpunten in de vakantieperiode. Zoals in mijn antwoord op vraag 4 aangegeven heeft het meerjarig beleidskader betrekking op de periode 2000–2004. Het meerjarig beleidskader en het jaarplan voor 2000 zullen separaat aan de Tweede Kamer worden toegezonden, zodra deze bestuurlijk zijn vastgesteld. Omtrent de faciliteringsmaatregelen in 1999 is de Tweede Kamer bij brief van 13 november 1998 geïnformeerd. Kamerstuk 26 204, nr. 5	 Volksgezondheid, Welzijn en Sport
 KVR10192.xml	 1999	 SP	 Vragen over een schikking met verdachte F.H. in de "Operatie Clickfonds", inzake het handelen met voorkennis op de beurs, het witwassen van zwart geld via de beurs, frontrunning, en belastingfraude.	 Kunt u aangeven wat de stand van zaken is met betrekking tot de vervolging van de verdachten in de «Operatie Clickfonds»? Is het waar dat het Openbaar Ministerie de vermoede witteboordencriminaliteit op de beurs zoals frontrunning, het handelen met voorkennis, het witwassen van zwart geld via de beurs, belastingfraude, valsheid in geschrifte, omkoping en deelneming aan een criminele organisatie ten aanzien van verschillende verdachten niet heeft kunnen bewijzen? Welke oorzaken kunnen daarvoor worden aangegeven? Op grond van welke overwegingen heeft het Openbaar Ministerie besloten een schikking van f 12,5 miljoen te treffen met verdachte Fred H. en waarop is dit bedrag gebaseerd? Heeft bij de beslissing over de schikking voor het Openbaar Ministerie meegespeeld dat H. in 1997 ruim zes weken in hechtenis heeft doorgebracht en ook reeds «gestraft» is door de publiciteit? Zo ja, acht u dit gerechtvaardigd? Is het vast beleid van het OM dat verdachten met min of meer publieke bekendheid een mildere vervolging krijgen dan mensen zonder aanzien? Acht u dit voor de beeldvorming in de samenleving over de bestrijding van witteboordencriminaliteit en het bestaan van klassenjustitie raadzaam? Kunt u aangeven op welke wijze in de Verenigde Staten de bestrijding van frontrunning, het handelen met voorkennis en de controle op de beurs plaatsvindt? Om welke reden is deze Amerikaanse aanpak tot op heden niet in Nederland ingevoerd? Bent u bereid nader te onderzoeken of en zo ja op welke wijze de Nederlandse wetgeving en praktijk ter bestrijding van strafbare feiten op de beurs kan worden verbeterd? NRC-Handelsblad, 12 augustus jl. NOVA, 12 augustus jl. Vragen van het lid Voûte-Droste (VVD) aan de ministers van Justitie en van Financiën over schikking in beursfraudezaken. (Ingezonden 17 augustus 1999) Wat is de reden van de schikking van f 12,5 miljoen van het Openbaar Ministerie met de voormalige adjunct-directeur van het Philips-pensioenfonds Fred H.? Is het waar dat Fred H. niet zal worden vervolgd voor handelen met voorwetenschap of «front-running»? Zo ja, wat is hiervan de reden? Is het waar dat de rechtszaken betreffende de hoofdverdachten, Eddy S., Adri S., Han V. en Dirk de G. pas in het jaar 2000 dienen? Hoe komt het dat het gerechtelijk vooronderzoek zo lang duurt? Is het waar dat een reeks van schikkingen in belastingfraudezaken worden verwacht doordat een onderzoeksrechter eind 1999 van functie verandert? Deelt u de mening dat het gezag van het Openbaar Ministerie zal worden aangetast wanneer, twee jaar na het (met veel publiciteit omgeven) aanhouden van verdachten van beursfraude en handel met voorkennis, deze niet (kunnen) worden vervolgd door gebrek aan voldoende capaciteit van ter zake deskundige officieren? Hoe denkt u de negatieve invloed op het gezag van het Openbaar Ministerie van de beursfraudezaak te kunnen beperken? Bent u bereid de mogelijkheden te onderzoeken van het aantrekken van hulpofficieren van Justitie, een praktijk die succesvol functioneert in de Verenigde Staten, waarin deskundigen op financieel-economisch en/of fiscaaljuridisch gebied van banken en advocatenkantoren voor een periode van twee à drie jaar worden gedetacheerd bij het Openbaar Ministerie? Wilt u de Kamer zo spoedig mogelijk informeren over het resultaat van dit onderzoek en over andere mogelijkheden ter versterking van de personele capaciteit van het Openbaar Ministerie op het gebied van «front-running» en handel in voorwetenschap? NRC Handelsblad, 12 augustus 1999 Het Financieele Dagblad, 13 augustus 1999	 	 Justitie (JUS)
 KVR10193.xml	 1999	 SP	 Vragen naar aanleiding van de berichten "Nederland steunt Soeharto''s fiscaal" en "Wij hebben een naam hoog te houden" in NRC van 22 juli 1999.	 Kent u de berichten «Nederland steunt de Soeharto’s fiscaal» en «Wij hebben een naam hoog te houden»? Is het voor buitenlandse bedrijven fiscaal aantrekkelijk om in Nederland financieringsmaatschappijen op te richten? Zo ja, hoe dan? Doen bedrijven van de familie Soeharto via financieringsmaatschappijen in Nederland fiscaal voordeel op door via deze bedrijven geld op de kapitaalmarkt te lenen? Zijn er tussen de fiscus en bedrijven, waarin leden van de Soeharto-familie een aanzienlijk belang hebben, afspraken (rulings) gemaakt over de hoogte van belastingen die zij in Nederland moeten betalen? Zo ja, met welke bedrijven zijn deze rulings gemaakt en wat is de inhoud van die afspraken? Bent u op de hoogte van de diverse maatregelen die internationaal en in Indonesië zelf genomen worden tegen de zelfverrijking van de familie Soeharto? Bent u in staat en bereid iets te ondernemen tegen het mogelijke fiscale voordeel dat de familie Soeharto opdoet door in Nederland financieringsmaatschappijen te bezitten, bijvoorbeeld door het herzien van eventuele rulings? Zo neen, waarom niet? Acht u het profijt dat de familie Soeharto voor haar zelfverrijking kan hebben van Nederlandse fiscale regelingen in overeenstemming met het beleid van het ministerie van Buitenlandse Zaken jegens Indonesië? Zo ja, waarom? Zo neen, bent u bereid hier iets aan te doen? NRC, 22 juli 1999	 Ja. De term «financieringsmaatschappij» is geen eenduidig fiscaal begrip. Voorzover wordt bedoeld maatschappijen wier taak het is om geld op de kapitaalmarkt in te lenen en binnen concernverband uit te lenen, zal de winst die met betrekking tot deze activiteiten in Nederland in de belastinggrondslag wordt begrepen, ten minste gelijk dienen te zijn aan hetgeen tussen onafhankelijke derden wordt behaald. Dit staat bekend als het zogenaamde at arm’s length-beginsel. Ten aanzien van de beantwoording van de vraag of in een concreet geval aan dit – algemeen binnen OESO-verband gehanteerde – beginsel is voldaan, kan een belastingplichtige aan de inspecteur om zekerheid verzoeken. De mogelijkheid om zekerheid vooraf te verkrijgen, geldt in beginsel voor iedereen die in Nederland aan belastingheffing is onderworpen. De zekerheid vooraf wordt slechts verstrekt binnen de grenzen van de wet. Van het verstrekken van fiscale voordelen is geen sprake. Opgemerkt wordt dat met name in geval van internationaal opererende ondernemingen bij de Belastingdienst niet altijd bekend is wie de – uiteindelijke – belanghebbenden zijn, omdat deze informatie voor een adequate toepassing van de fiscale wetgeving ook niet in alle gevallen relevant is. Los daarvan wijs ik erop dat de geheimhoudingsplicht van artikel 67 Algemene wet inzake rijksbelastingen eraan in de weg staat informatie over individuele belastingplichtigen openbaar te maken. Voor zover de Indonesische regering in dit verband inlichtingen wenst, biedt het belastingverdrag tussen Indonesië en Nederland hiervoor de mogelijkheid. Op 22 juli jl. organiseerde de Asian Development Bank te Jakarta een seminar voor overheidsfunctionarissen met een uitgewerkt aktieplan over corruptiebestrijding en «good governance» in Indonesië. Dit thema vormde tijdens de onder voorzitterschap van de Wereld Bank staande bijeenkomst van de Consultatieve Groep voor Indonesië (27–28 juli 1999 te Parijs) een belangrijk onderdeel van discussie tussen de Indonesiche delegatie en de internationale donorgemeenschap. Kort daarna werd door het Indonesische parlement de nieuwe anti-corruptie wet aanvaard.	 Financiën
 KVR10194.xml	 1999	 CDA	 Vragen naar aanleiding van het artikel "Mensensmokkel via asielcentrum", De Telegraaf, 13 juli 1999.	 Kent u het artikel «mensensmokkel via asielcentrum»? Acht u het denkbaar dat ook in andere AZC’s mensensmokkelaars actief zijn, of is Heerlen een uitzondering? Blijkt uit een onderzoek van de Koninklijke Marechaussee dat het in het AZC Heerlen een «chaos» is? Wijkt de wijze waarop in Heerlen toezicht wordt gehouden op de bewoners sterk af van de wijze waarop in andere AZC’s toezicht wordt gehouden? Deelt u de mening dat in zijn algemeenheid het toezicht op de bewoners van AZC dient te worden versterkt, om dit soort malafide praktijken tegen te kunnen gaan? Zijn via het AZC Heerlen personen in de prostitutie beland? Zijn in Nederland personen via deze mensensmokkelorganisatie in de asielprocedure terecht gekomen? Zo ja, wat zal ten aanzien van hun aanvraag gebeuren? Zijn bij de aangehouden verdachten personen die reeds over een (asiel)status beschikken? Zo ja, deelt u de mening dat deze statussen dienen te worden ingetrokken? De Telegraaf, 13 juli 1999	 Ja. Uiteraard kan niet worden uitgesloten dat er ook vanuit andere AZC’s strafbare feiten worden gepleegd. Nee. In AZC Heerlen wordt, zoals in alle opvangcentra, veel aandacht besteed aan het handhaven van een ordelijke en beheersbare situatie in en rond het centrum. Van een «chaos» is zeker geen sprake. Nee. De wijze waarop in AZC Heerlen toezicht wordt gehouden op de bewoners is vergelijkbaar met de wijze waarop het toezicht in andere centra is georganiseerd. Gedurende 24 uur zijn beveiligingsbeambten aanwezig. Daarnaast zijn er afspraken met de lokale politie op basis waarvan regelmatig gepatrouilleerd wordt. Over de mogelijkheden tot het versterken van het toezicht in AZC’s, zonder dat de juridische status van de opvangcentra hierdoor verandert, zal ik in overleg treden met het COA. Er zijn geen aanwijzingen dat er personen via het AZC Heerlen in de prostitutie zijn beland. Dit is door het rechercheteam niet expliciet onderzocht. Wel zijn er bij het oprollen van de organisatie 35 vreemdelingen aangetroffen die zich nog niet hadden gemeld bij een overheidsinstantie. Van deze personen hebben er inmiddels 24 een asielverzoek in Nederland ingediend en 11 in België. De aanvragen zullen conform het geldende beleid worden behandeld. Onder de aangehouden verdachten bevonden zich personen die in het bezit zijn van een geldige verblijfstitel. Ook bevinden zich onder de verdachten personen die tot Nederlander zijn genaturaliseerd. Indien de betrokken verdachten worden veroordeeld zal conform het beleid inzake openbare orde worden bezien of de verleende verblijfstitels kunnen worden ingetrokken.	 Justitie (JUS)
 KVR10195.xml	 1999	 CDA	 Vragen over de gevolgen van een mogelijke autoloze zondag op 19 september 1999.	 Bent u op de hoogte van het initiatief voor een autoloze zondag op 19 september a.s.? Hoe staat u tegenover dit initiatief? Welke steden nemen hieraan deel? Op welke wijze geven zij (verordening, e.d.) invulling hieraan? Wat zijn, indien er sprake is van een verplichtend karakter, de mogelijkheden tot ontheffing, voor bijvoorbeeld bezoek aan familieleden, zieken- of bejaardentehuis, deelname aan sportactiviteiten en andere sociale doeleinden? Kunt u garanderen dat sport- en andere verenigingen geen nadelige gevolgen ondervinden van een autoloze zondag? Deelt u de opvatting dat deze autoloze dag een vrijwillig karakter zou moeten hebben? Van het Landelijk Overleg Autovrije Zondag i.s.m. Milieudefensie	 Ja. Zie hiervoor het eerdere antwoord op de vragen van het lid Van der Steenhoven over een autoloze zondag (Aanhangsel Handelingen nr. 1262, vergaderjaar 1998–1999). De nieuwbrief van het Landelijk Overleg Autovrije Zondag vermeldt activiteiten in 54 plaatsen. Welke activiteiten dit zijn is mij niet bekend. Het zijn initiatieven van de lokale overheden. Daar ligt ook de bevoegdheid voor het verlenen van een ontheffing. Zie 4. Ja.	 Verkeer en Waterstaat
 KVR10198.xml	 1999	 D66	 	 Heeft u kennis genomen van persberichten over de deplorabele staat van de opslag van opgegraven stoffelijke resten van (ex-)bewoners van Srebrenica in Tuzla? Door welke oorzaken is de Nederlandse hulp ter zake niet tot uitvoering gekomen? Bent u bereid de autoriteiten in Bosnië-Herzegovina aan te spreken op de noodzaak hierin ten spoedigste verandering te brengen?	 Ja. Het probleem van de opslag van opgegraven stoffelijke resten werd eind 1998 zeer acuut wegens de vele opgravingen in dat jaar. Derhalve werd oktober 1998 besloten tot de bouw van een mortuarium in Tuzla. Nederland financiert dit project integraal als onderdeel van zijn bijdrage voor 1999 aan het Internationale Comité inzake Vermiste Personen (ICMP). Vertraging in de uitvoering is echter opgetreden als gevolg van eigendomsproblemen betreffende de plaats waar het mortuarium op verzoek van familieleden van vermisten moet worden opgetrokken. Medio augustus is daadwerkelijk met de bouw begonnen en verwacht wordt dat het mortuarium over drie maanden gereed zal zijn. Bij herhaling heeft Nederland zich sterk gemaakt voor bespoediging van de bouw van het mortuarium. Voor het overige heeft Nederland primair de nadruk gelegd op het ondersteunen van de activiteiten van die organisaties die op dit terrein over de grootste expertise beschikken, zoals het eerder genoemde ICMP en het Internationale Comité van het Rode Kruis. Deze organisaties, alsmede het kantoor van de Hoge Vertegenwoordiger, zetten zich in voor het vinden van een (tijdelijke) rustplaats voor de opgegraven stoffelijke resten en brengen deze problematiek voortdurend onder de aandacht van de Bosnische autoriteiten. De Nederlandse Ambassade te Sarajevo blijft de Bosnische autoriteiten, zowel op federaal als lokaal niveau, als ook de gespecialiseerde internationale organisaties op deze problematiek aanspreken.	 Buitenlandse Zaken (BUZA)
 KVR10199.xml	 1999	 RPF	 Vragen betreffen maatregelen die getroffen kunnen worden om ''de negatieve gevolgen van harde muziek'' in bijvoorbeeld discotheken te beperken.	 Kent u het Britse onderzoek, waarvan enkele media melding maakten, van het Royal National Institute for Deaf People en the University College uit Londen inzake de gehoorschade, die met name jongeren onder andere tijdens dansfeesten oplopen? Wilt u de conclusies van dat rapport de Kamer doen toekomen? Deelt u de conclusie van Jan de Laat, audioloog aan het Leids Universitair Medisch Centrum, dat de uitkomsten van het Britse onderzoek overeenkomen met de situatie in Nederland? Zo neen, waarom niet? Zo ja, kunt u meedelen hoeveel mensen als gevolg van harde muziek tijdens dansfeesten ed. in Nederland onherstelbare gehoorschade hebben opgelopen en wat de consequenties daarvan zijn? Tijdens een Algemeen Overleg in juni 1995 heeft u toegezegd de Gezondheidsraad of het RIVM te vragen hierover (gehoorschade veroorzaakt door harde muziek) te rapporteren. Zijn de ontwikkelingen vanaf dat moment bijgehouden? Zo ja, kunt u dan een beeld geven van de ontwikkelingen? Zo neen, waarom zijn de ontwikkelingen niet in kaart gebracht en wilt u dat alsnog toezeggen? Wat is er vanaf juni 1995 gedaan om de negatieve gevolgen van harde muziek te beperken? Kunt u een beeld geven van de effectiviteit van de op het gebied van gehoorschade door harde muziek gegeven publiekscampagne/voorlichting (o.a. door de Stichting Ideële Reclame)? Bent u voornemens de thans gevoerde campagnes te wijzigen? Wat rechtvaardigt het onderscheid in de regelgeving voor mensen die beroepsmatig met hard geluid werken waarbij de verplichting bestaat reeds bij een geluidsniveau van 85 decibel of meer gehoorbescherming te dragen en de toegestane geluidsbelasting bij hen, die worden blootgesteld aan harde muziek in publieke gelegenheden? Op welke wijze wordt er op toegezien dat de Arbowet ook voor personeel van discotheken wordt nageleefd? Wordt er ook buiten kantooruren gecontroleerd en wat zijn de bevindingen van de controles aangaande naleving van de Arbo-wet? Bent u voornemens ook voor gelegenheden waar muziek ten gehore wordt gebracht wettelijke regels aangaande het geluidsniveau voor te bereiden? Bent u voornemens generieke maatregelen voor te bereiden die gehoorschade als gevolg van harde muziek beogen te voorkomen? Zie o.a. het Algemeen Dagblad, 4 augustus jl. en NRC-Handelsblad, 4 augustus 1999 Zie NRC-Handelsblad, 4 augustus 1999	 	 Volksgezondheid, Welzijn en Sport
 KVR1020.xml	 1994	 PvdA	 De vragen betreffen de trage uitbetaling van toegekende subsidies voor woningaanpassing, waardoor betrokkenen zelf voorfinanciering moeten regelen.	 Zal, bij toekenning door de Ziekenfondsraad van subsidie voor woningaanpassing, pas in 1996 of 1997 worden uitbetaald? Acht u het juist dat er van uitgegaan wordt dat mensen, naast een eigen betaling van 25% van het totale bedrag, zelf voorfinanciering regelen voor de overige 75%? Hoe moet deze voorfinanciering, als die niet kan worden betaald uit eigen middelen, geregeld worden? Vindt u het juist dat mensen zelf, naast een eigen bijdrage van 25% van de kosten van woningaanpassing, 25% van de rentekosten zelf moeten betalen (en de overige 75% ook moeten voorfinancieren), terwijl de overheid de woningaanpassing noodzakelijk acht, de subsidie toekent maar niet aan haar verplichtingen kan voldoen? Om hoeveel aanvragen en om welke bedragen gaat het bij deze subsidieregeling? Bent u bereid op korte termijn een einde te maken aan deze gang van zaken?	 Ja. Ja. Indien deze voorfinanciering niet uit eigen middelen kan worden betaald, zal een oplossing gevonden dienen te worden door het ophogen van de bestaande hypothecaire lening, of door het afsluiten van een lening. Deze voorfinanciering komt eveneens voor subsidie¨ring in aanmerking. Bij de overdracht van de woningaanpassingen duurder dan f 45 000 naar de subsidieregeling van de Ziekenfondsraad is aangesloten bij de systematiek die tot 1 januari 1994 door het ministerie van Volkshuisvesting, Ruimtelijke Ordening en Milieubeheer (VROM) werd gehanteerd in het kader van de Regeling Geldelijke Steun Huisvesting Gehandicapten 1992 (RGSHG). De ervaringen van het ministerie van VROM met de uitvoering van de RGSHG gaven aan dat subsidie-aanvragen voor woningaanpassingen een meerjarige looptijd hebben en dat subsidietoezeggingen inzake een woningaanpassing pas in latere jaren tot uitbetaling komen. Op de begroting van het ministerie van VROM kwam deze meerjarige looptijd tot uitdrukking via de zogenaamde geı¨ntegreerde verplichtingen-kas-administratie. Dit betekende dat in jaar t aangegane verplichtingen in jaar t + 3 tot uitbetaling komen. De gehanteerde kassleutel luidde derhalve 0-0-0-100. Ee´n van de beoogde effecten van de overhevelingsoperatie van gehandicaptenvoorzieningen was tot een snellere afhandeling van de subsidie-aanvragen te komen. Daarom is bij de toevoeging van middelen aan het Algemeen Fonds Bijzondere Ziektekosten ten behoeve van de subsidieregeling voor woningaanpassingen, uitgegaan van de kassleutel 0-0-25-75. Dit betekent dat van de subsidietoezeggingen uit 1994 25% in 1996 tot uitbetaling kunnen komen en 75% in 1997. In vergelijking met de onder de RGSHG geldende systematiek is er dus een versnelling doorgevoerd. Voor 1994 konden subsidieverplichtingen worden aangegaan voor een totaal bedrag van f 17 623 000. Het gaat daarbij om 333 woningaanpassingen met een gemiddeld subsidiebedrag (= 75% van de kosten) van f 52 921. Voor 1995 kunnen subsidietoezeggingen worden gedaan tot een totaalbedrag van f 18 504 000. Hierbij is uitgegaan van 350 woningaanpassingen met een zelfde gemiddeld subsidiebedrag als in 1994. Uit een eerste evaluatie die de Ziekenfondsraad heeft uitgevoerd van zijn subsidieregeling voor woningaanpassingen, bleek dat zich knelpunten zouden kunnen voordoen met betrekking tot de eigen bijdragen die de eigenaar-bewoner van een aan te passen woning verschuldigd is. Een ander mogelijk knelpunt betrof de noodzakelijke voorfinanciering door de eigenaar-bewoner. Omdat nog niet duidelijk is of deze knelpunten daadwerkelijk tot problemen zullen leiden, zal de Ziekenfondsraad de ontwikkelingen nauwlettend blijven volgen. Gelet hierop en omdat de financie¨le middelen daartoe ontbreken, heb ik op dit moment geen mogelijkheid om te bevorderen dat de subsidieregeling voor de woningaanpassingen duurder dan f 45 000 op korte termijn op het punt van voorfinanciering wordt gewijzigd.	 Volksgezondheid, Welzijn en Sport
 KVR10200.xml	 1999	 SP	 Vragen over de voorbereiding van maatregelen inzake het geneesmiddelenpakket (zelfzorgmiddelen en chronisch zieken) en problemen voor patiënten, artsen en apothekers bij invoering van de maatregel per 1 september.	 Herinnert u zich dat u, in reactie op een Kamermotie betreffende de voorbereidingstijd bij beleidswijzigingen, heeft toegezegd er alles aan te doen om bij nieuwe beleidsmaatregelen een redelijke termijn tot voorbereiding voor de betrokkenen in acht te nemen, inclusief tijdige en voldoende publieksvoorlichting? Heeft u een brief van vier grote softwarehuizen ontvangen waarin zij te kennen geven dat de voorbereidingstijd voor aanpassing van de programmatuur aangaande de maatregelen zelfzorgmiddelen en chronisch zieken te kort is, mede in verband met de drukte rond het millenniumprobleem? 2, 3 Zo ja, heeft u begrip voor deze problemen en bent u dan ook bereid de maatregel uit te stellen zoals de LHV vraagt? Indien u de maatregel toch doorvoert per 1 september betekent dat dan dat de problemen op het bordje van de artsen en apothekers komen te liggen en vindt u het verantwoord deze beroepsgroepen extra te belasten? Is het waar dat de voorlichtingscampagne van het ministerie zelf pas eind augustus startklaar is en dat de publieksvoorlichting momenteel via advertenties in landelijke en regionale bladen plaatsvindt? Zo ja, denkt u hiermee het publiek voldoende te bereiken? Erkent u dat vanwege bovenstaande bezwaren opnieuw een maatregel met te korte voorbereidingstijd wordt ingevoerd en dat dit in strijd is met uw eerdere toezegging aan de Kamer? Herinnert u zich de toezegging naar aanleiding van een tweede Kamermotie over de gevolgen van de aanpassing van de vergoedingslimiet in het GVS dat u eventuele negatieve gevolgen voor patiënten nauwlettend zult volgen en eventueel ongedaan zult maken? Zo ja, heeft u nog overleg hierover met het Nederlands Patiënten- en Consumentenplatform? Zijn alle onrechtvaardigheden uit het systeem gehaald en kunt u in het bijzonder ingaan op de vergoeding van Fraxiparine, Sirdalud, Clexane en Dekapine? Plenair debat over geneesmiddelenmaatregelen (Handelingen II, Vergaderjaar 1998–1999, nr. 47, 3 februari 1999) Rotterdams Dagblad, 16 augustus 1999 Aanhangsel Handelingen, nr. 1849, Vergaderjaar 1998–1999.	 Ja. Ja, deze brief heb ik ontvangen. De LHV heeft mij of mijn ambtenaren nooit om uitstel van de maatregel gevraagd. Hoewel ik begrip heb voor de uitvoeringsproblemen waarmee de softwarehuizen geconfronteerd zijn, ben ik niet bereid de maatregel uit te stellen, aangezien een groot deel van de maatregel ook zonder aanpassing van de software uitvoerbaar is. Ik vertrouw er dan ook op dat voorschrijvers en afleveraars zoveel mogelijk hun medewerking verlenen aan de maatregel met de instrumenten die ze thans voorhanden hebben. Ik realiseer mij dat, zolang de automatisering niet volledig is aangepast, het van artsen en apothekers extra inspanning vereist om de maatregel uit te voeren. Ik zie de eerste maanden derhalve als een overgangsperiode, waarin ook de verzekeraars met enige coulance met de regeling om moeten gaan. Door het publiek via advertenties en folders te informeren, heb ik beoogd artsen en apothekers te ontlasten voor wat betreft de voorlichting over de maatregel. Het ministerie is half augustus gestart met de publiekscampagne via een aankondigingsadvertentie in landelijke en regionale dagbladen. Het College voor zorgverzekeringen heeft aansluitend een voorlichtingsfolder verspreid die verkrijgbaar is bij o.a. huisartsen en apotheken en heeft tegelijkertijd opnieuw een advertentie in dagbladen geplaatst, waarin de regeling nader wordt uitgelegd. Ik ben van mening dat, gezien de aard van de maatregel, het publiek hiermee voldoende én tijdig bereikt is. Ik heb tijdens het Algemeen Overleg Geneesmiddelen van april jl. aangekondigd de maatregel, zoals beschreven in het rapport van 25 februari 1999 van de Ziekenfondsraad «Uitsluitend buiten-WTG geneesmiddelen», op 1 september 1999 in te voeren. Tussen het moment van beslissen en het moment van uitvoering zat een periode van vier maanden, wat mij voldoende lijkt voor alle technische voorbereidingen. Wat betreft de voorlichting ben ik van mening dat de aard van de maatregel (er verandert met name iets voor patiënten die kortdurend zelfzorggeneesmiddelen gebruiken) met zich mee brengt dat het vooral belangrijk is dat alle artsen en apothekers vroegtijdig op de hoogte waren. Zij zijn eind juni geïnformeerd, twee maanden voordat de regeling in ging. Ja, ik herinner mij deze toezegging. Medewerkers van mijn ministerie hebben inmiddels een overleg gehad met de NP/CF over deze problematiek, die mijn bijzondere aandacht heeft. Het GVS is een kostenbeheersingsinstrument dat er toe strekt de geneesmiddelenvoorziening tegen beheerste kosten zoveel mogelijk te kunnen blijven garanderen. Structurele bijbetalingen treden in de praktijk weinig op en soms is een bijbetaling ook het gevolg van een actie van de fabrikant. Voorbeelden hiervan zijn ondermeer de prijsstelling (Fraxiparine en Clexane), of het uit de markt nemen van een alternatief zonder bijbetaling. Ik ben van mening dat een dergelijk marktgedrag niet van invloed moet zijn op de vergoedingslimieten. Wel wordt momenteel in het kader van de Wet geneesmiddelenprijzen (WGP) bestudeerd of iets aan de prijsstelling van Fraxiparine en Clexane te doen is. Sirdalud is vanaf de introductie van het GVS ingedeeld in een cluster van onderling vervangbare geneesmiddelen. Onlangs heeft de Commissie Farmaceutische Hulp van het College voor zorgverzekeringen op inhoudelijke gronden geoordeeld geen reden te zien de indeling van Sirdalud in dit cluster te wijzigen. Het zal nu afhangen van de prijsstelling van de fabrikant of de bijbetaling voor dit product in stand blijft. Wat betreft Depakine Chrono, dit product is in principe zonder bijbetaling verkrijgbaar via parallelimport.	 Volksgezondheid, Welzijn en Sport
 KVR10201.xml	 1999	 CDA	 Vragen naar aanleiding van onder meer het bericht in het blad Oogst van 6 augustus 1999 over het college van toelating bestrijdingsmiddelen (CTB) dat op korte termijn een groot aantal gewasbeschermingsmiddelen zou willen verbieden, en de economische gevolgen hiervan.	 Vindt het college van toelating bestrijdingsmiddelen (CTB) dat op korte termijn een groot aantal gewasbeschermingsmiddelen moet worden verboden? Kunt u aangeven wat in algemene zin de economische gevolgen zijn van dit voornemen naar sectoren die met het desbetreffende middel werken? Wat betekent het beperken van de lijst van toegelaten middelen met name voor de fruitteelt en de teelt van aardappelen, uien, erwten, vlas en graszaad? Zijn er voldoende alternatieven beschikbaar indien het voornemen van het CTB daadwerkelijk wordt uitgevoerd? Deelt u de mening dat dit soort maatregelen alleen in Europees verband kan worden genomen? Is het waar dat het verbod van een aantal middelen gevolgen zal hebben voor de voedselveiligheid? Zo ja, hoe denkt u dit probleem op te lossen? Vindt u dat de bestaande afspraken ver genoeg gaan, en, zo neen, waarom zijn volgens u wijzigingen nodig? Bent u bereid op korte termijn met de Kamer in overleg te treden over de voorgenomen beperkingen van een aantal gewasbeschermingsmiddelen en de gevolgen daarvan? Zie onder meer het blad Oogst, 6 augustus 1999	 Ja. Van een groot aantal gewasbeschermingsmiddelen zal de toelating op korte termijn komen te vervallen. Dit vloeit voort uit een afspraak in de Bestuursovereenkomst MJP-G uit 1993, waarin invulling is gegeven aan de sanering van milieukritische toepassingen van gewasbeschermingsmiddelen. In 1993 is reeds een uitzonderingspositie gecreëerd voor deze gewasbeschermingsmiddelen. Ik wijs u erop dat de besluitvorming van het College voor de Toelating van Bestrijdingsmiddelen (CTB) rechtstreeks voortvloeit uit de regelgeving zoals deze destijds door de voor gewasbeschermingsbeleid verantwoordelijke bewindspersonen is vastgesteld op grond van eerdergenoemde bestuursovereenkomst en het daarover gevoerde overleg met de Tweede Kamer. De economische gevolgen van een verbod op een gewasbeschermingsmiddel zijn afhankelijk van de mate waarin alternatieve chemische en niet-chemische gewasbeschermingsmaatregelen beschikbaar zijn en toegepast worden. De economische gevolgen van het wegvallen van de middelen zijn in algemene zin dan ook niet aan te geven. Het beperken van toegelaten middelen betekent dat in genoemde teelten, voorzover dat nog niet gebeurt, met voortvarendheid gezocht dient te worden naar doeltreffende chemische en niet-chemische alternatieven die wel voldoen aan de wettelijke milieu-criteria. Overigens merk ik op dat uit de resultaten van voorloperbedrijven, proefstations en biologische bedrijven blijkt dat nog niet alle mogelijkheden zijn benut om het gebruik van milieukritische middelen te voorkomen. Niettemin blijkt uit de signalen van het bedrijfsleven en individuele telers dat de gevolgen van de CTB-besluiten groot kunnen zijn voor de continuïteit van bepaalde bedrijven en er sprake kan zijn van een aantal onmisbare middelen. Dit is voor de Minister van Volkshuisvesting, Ruimtelijke Ordening en Milieubeheer en ondergetekende aanleiding geweest om de Commissie beoordeling onmisbaarheid chemische gewasbeschermingsmiddelen onder leiding van de heer dr. L. Ginjaar in te stellen om de problematiek van onmisbare toepassingen in kaart te brengen. Op korte termijn zullen naar verwachting in enkele gevallen geen alternatieven beschikbaar zijn voor chemische toepassingen die komen te vervallen. Bestaande alternatieve chemische middelen zullen bij de reguliere beoordeling, die afhankelijk van de expiratiedatum gefaseerd in de tijd zal plaatsvinden, aan de milieucriteria in het Besluit milieutoelatingseisen bestrijdingsmiddelen (BMB) moeten voldoen. Nieuwe chemische middelen, die voldoen aan de wettelijke milieucriteria, zullen op korte termijn niet altijd oude middelen kunnen vervangen. Alhoewel er op dit moment een omvangrijke beoordeling van bestaande werkzame stoffen plaatsvindt in Brussel blijft de concrete toelating van gewasbeschermingsmiddelen ook in de toekomst een nationale verantwoordelijkheid. Ook in een geharmoniseerd stelsel zullen er verschillen zijn in de toelatingen tussen de verschillende lidstaten in verband met uiteenlopende landbouwkundige, fytosanitaire en ecologische omstandigheden. Juist vanwege de waterrijke omstandigheden en het hoge gebruik van chemische middelen per oppervlakte-eenheid heeft Nederland in 1995 vooruitlopend op de Europese beoordeling wettelijke milieucriteria voor het toelatingsbeleid vastgelegd om de milieubelasting van het gebruik van chemische middelen terug te dringen. Deze noodzaak is thans nog steeds aanwezig. Derhalve ben ik van mening dat Nederland goede gronden heeft om wat betreft de milieubeoordeling van gewasbeschermingsmiddelen voorop te lopen in de EU. Overigens vinden behalve in Nederland in een aantal andere lidstaten (Duitsland en Engeland) op dit moment versnelde herbeoordelingen van bestaande gewasbeschermingsmiddelen aan de Europese normen en criteria plaats. De drie noordelijke lidstaten hebben enkele jaren geleden reeds een saneringsoperatie van milieukritische toepassingen van gewasbeschermingsmiddelen doorgevoerd. Mogelijke gevolgen van het verbod voor de voedselveiligheid zijn moeilijk in te schatten. Er zou een verschuiving naar het gebruik van voor de betreffende gewassen niet toegelaten toepassingen kunnen plaatshebben, waardoor toegestane maximale residugehalten zouden kunnen worden overschreden. Hiertegen kan worden opgetreden door een effectieve controle van de Algemene Inspectiedienst en de Inspectie Waren en Veterinaire Zaken. In de discussienota «Verkenning van een beleid voor gewasbescherming na 2000» constateer ik dat bij de uitvoering van het huidige gewasbeschermingsbeleid een aantal milieuproblemen blijft bestaan en dat er nog geen sprake is van duurzame bedrijfssystemen die minder afhankelijk zijn van de toepassing van chemische middelen. Dit maakt naar mijn mening aanvullend beleid noodzakelijk na het jaar 2000 wanneer de Bestuursovereenkomst MJP-G afloopt. Ik ben bereid met de Kamer in overleg te treden over de gevolgen van de voorgenomen intrekkingen van de toelating van gewasbeschermingsmiddelen. Ik wil hierbij het advies van de Commissie Ginjaar mede in beschouwing nemen. Deze commissie zal haar advies naar verwachting medio september aan de Minister van Volkshuisvesting, Ruimtelijke Ordening en Milieubeheer en ondergetekende aanbieden.	 Landbouw, Natuurbeheer en Visserij
 KVR10202.xml	 1999	 GPV	 Aanvullende vragen over het besluit van het College voor de Toelating van Bestrijdingsmiddelen om met ingang van volgend jaar het gebruik van een groot aantal bestrijdingsmiddelen te verbieden, voodat de Commissie Beoordeling Onmisbaarheid Chemische Bestrijdingsmiddelen in de Landbouw (Commissie-Ginjaar) heeft geadviseerd.	 Is het waar dat het College voor de Toelating van Bestrijdingsmiddelen (CTB) het gebruik van een groot aantal bestrijdingsmiddelen met ingang van volgend jaar heeft verboden? Waarom zijn deze besluiten genomen voordat de commissie Beoordeling Onmisbaarheid Chemische Bestrijdingsmiddelen in de Landbouw (Commissie Ginjaar) met haar bevindingen komt? Acht u het denkbaar en wenselijk dat teelten uit Nederland zullen verdwijnen als gevolg van onvoldoende, economisch verantwoorde bestrijdingsmogelijkheden tegen diverse ziekten, plagen en onkruiden? Bestaan er mogelijkheden om de besluiten die het CTB heeft genomen over het intrekken van diverse toelatingen van zgn. kanalisatiestoffen, terug te draaien in het kader van de besluitvorming over de rapportage van de commissie Ginjaar? Zo ja, welke zijn dat? Mag uit het instellen van de commissie Ginjaar worden afgeleid dat u bereid bent, op basis van de uit te brengen rapportage, de clausule voor landbouwkundige onmisbaarheid zoals opgenomen in artikel 8 van het Besluit milieutoelatingseisen bestrijdingsmiddelen te verlengen?	 Ja. De besluitvorming van het College voor de Toelating van Bestrijdingsmiddelen (CTB) om een groot aantal toegelaten toepassingen van gewasbeschermingsmiddelen per 1 januari 2000 te laten vervallen, vloeit voort uit een afspraak in de Bestuursovereenkomst MJP-G uit 1993 en is sinds 1995 met instemming van de Tweede Kamer wettelijk verankerd in het Besluit milieutoelatingseisen bestrijdingsmiddelen. Deze afspraak betreft een reeds in 1993 ingezette uitzonderingsregeling voor de sanering van milieukritische toepassingen van gewasbeschermingsmiddelen, waarbij deze middelen uiterlijk 1 januari 2000 dienen te voldoen aan de milieucriteria van het Besluit milieutoelatingseisen bestrijdingsmiddelen. Het CTB neemt met het oog op de wettelijk vastgelegde termijn volgens planning besluiten over de toelaatbaarheid van deze middelen. Blijkens signalen uit het bedrijfsleven is men er gedurende de overgangsperiode niet voor alle toepassingen in geslaagd om alternatieven te ontwikkelen die voldoen aan de wettelijke criteria en kunnen mogelijk in een aantal situaties knelpunten ontstaan. Dit is voor de Minister van Volkshuisvesting, Ruimtelijke Ordening en Milieubeheer en ondergetekende aanleiding geweest de Commissie Ginjaar in te stellen om de problematiek van onmisbare toepassingen in kaart te brengen. De resultaten van voorloperbedrijven, proefstations en biologische bedrijven maken mij duidelijk dat nog niet alle mogelijkheden zijn benut om het gebruik van milieukritische middelen te voorkomen. Het beleid is niet primair gericht op het behoud van teelten onder alle omstandigheden, maar op het realiseren van schone en veilige productiewijzen. Heeft het CTB eenmaal het besluit tot intrekking van individuele toelatingen genomen, dan is er binnen de geldende kaders geen mogelijkheid om op dit besluit terug te komen. Zoals hierboven reeds is opgemerkt heeft het CTB uitvoering aan het Besluit milieutoelatingseisen bestrijdingsmiddelen. Het huidige besluit alsmede het wettelijk kader van de Bestrijdingsmiddelenwet 1962 biedt geen ruimte om op een reeds genomen besluit terug te komen. Wel zou mede naar aanleiding van de aanbevelingen van de Commissie Ginjaar een nieuwe voorziening voor de toekomst kunnen worden getroffen. Op basis van een nieuwe voorziening zouden reeds vervallen toepassingen opnieuw kunnen worden toegelaten. Naar aanleiding van het advies van de Commissie Ginjaar, dat naar verwachting medio september zal verschijnen, zal ik in overleg met de Minister van Volkshuisvesting, Ruimtelijke Ordening en Milieubeheer besluiten over eventuele maatregelen.	 Landbouw, Natuurbeheer en Visserij
 KVR10203.xml	 1999	 SP	 Aanvullende vragen over het besluit van het College voor toelating van bestrijdingsmiddelen om op korte termijn het gebruik van een aantal bestrijdingsmiddelen te verbieden. in verhouding tot de resultaten van de gespreksronde "Gewasbescherming na 2000".	 Is het besluit van het CTB om de toelating van een groot aantal bestrijdingsmiddelen op korte termijn in te trekken in overeenstemming met de hoofdlijnen van een nieuw beleid zoals geformuleerd in de discussienota «Verkenning van een beleid voor gewasbescherming na 2000»? Welke rol kan de rapportage «Gespreksronde Gewasbescherming na 2000» getiteld «Ik vraag u met nadruk dit mee te nemen», gebaseerd op ruim 60 interviews met betrokken groeperingen, organisaties, bedrijven, wetenschappers en individuen uit de agrarische sector, nu nog spelen ten aanzien van het besluit van het CTB? Is het besluit van het CTB in overeenstemming met de notitie «Verkenning van een beleid voor gewasbescherming na 2000», waarin u uitgaat van de noodzakelijkheid van aanvullend beleid met als uitgangspunt continuïteit voor sectoren? Zo ja, waaruit bestaat het aanvullend beleid en kunt u aangeven op grond waarvan de sectoren niet ongerust behoeven te zijn over de continuïteit? Juni 1999 Adequaat communicatie-adviseurs	 Ja. De besluitvorming van het College voor de Toelating van Bestrijdingsmiddelen (CTB) om een groot aantal toegelaten toepassingen van gewasbeschermingsmiddelen per 1 januari 2000 te laten vervallen, vloeit voort uit een afspraak in de Bestuursovereenkomst MJP-G uit 1993. Het betrof een uitzonderingsregeling voor de sanering van milieukritische toepassingen van gewasbeschermingsmiddelen, waarbij deze middelen uiterlijk 1 januari 2000 dienen te voldoen aan de milieucriteria van het Besluit milieutoelatingseisen bestrijdingsmiddelen. In de discussienota «Verkenning van een beleid voor gewasbescherming na 2000» constateer ik dat bij uitvoering van het huidige gewasbeschermingsbeleid een aantal milieuproblemen blijft bestaan en dat er nog geen sprake is van duurzame bedrijfssystemen die minder afhankelijk zijn van de toepassing van chemische middelen. Dit maakt naar mijn mening aanvullend beleid noodzakelijk na het jaar 2000 wanneer de Bestuursovereenkomst MJP-G afloopt. In de rapportage «Gespreksronde gewasbescherming na 2000» wordt deze conclusie breed onderschreven. Het nieuwe gewasbeschermingsbeleid zal de komende maanden in samenspraak met het bedrijfsleven en betrokken maatschappelijke organisaties vorm gegeven worden. Ik streef ernaar mijn voornemens over het nieuwe gewasbeschermingsbeleid in het eerste kwartaal van volgend jaar aan de Tweede Kamer aan te bieden. De besluitvorming van het CTB vloeit rechtstreeks voort uit het Besluit milieutoelatingseisen bestrijdingsmiddelen. De rapportage «Gespreksronde gewasbescherming na 2000» wordt gebruikt bij het vormgeven van het gewasbeschermingsbeleid na het jaar 2000. Deze rapportage speelt derhalve geen rol bij de huidige besluitvorming door het CTB.	 Landbouw, Natuurbeheer en Visserij
 KVR10204.xml	 1999	 GroenLinks	 Vragen over de internationale effecten van de aanleg van het Eemssperrwerk voor het Waddenzeegebied en over reacties naar aanleiding van het aangevulde besluit van de Bezirksregierung Weser-Ems, waarmee de bouwstop is opgeheven.	 Bent u op de hoogte van de recente ontwikkeling inzake de aanleg van het Eemssperrwerk, te weten de aangevulde aanvraag van het Land Niedersachsen voor de bouw van een Eemssperrwerk en het aangevulde besluit (Planfeststellungsbeschluss) van de Bezirksregierung Weser-Ems, waarmee ook de bouwstop is opgeheven? Is het u bekend dat er in deze situatie nu weer de mogelijkheid bestaat te bouwen zonder dat op de bezwaren van de Duitse en Nederlandse personen en organisaties een besluit is genomen en zonder dat alle bezwaren van de Nederlandse regering zijn weggenomen? Hebt u inmiddels politiek overleg gehad met uw collega-minister Jüttner dan wel Trittin inzake de internationale gevolgen van de geplande aanleg van een Eemssperrwerk? Kunt u verslag doen van de inhoud en uitkomst van dat overleg? Is het waar dat u nog steeds geen reactie hebt gehad op één van de punten van zorg die u hebt geuit in uw brief van 8 april jl. aan de minister voor milieu van de deelstaat Niedersachsen, namelijk het ontbreken van een garantie voor adequate zuurstofnormen? Zo ja, welke vervolgstappen bent u concreet van plan om te nemen? Wat is uw inhoudelijk en politieke oordeel ten aanzien van deze hernieuwde aanvaag? Wat is uw mening over de reactie (zienswijze) die Nederlandse natuurbeschermingsorganisaties aan de Duitse instanties hebben verstuurd en waarvan u op 15 juni 1999 een kopie heeft ontvangen? Op welke wijze gaat u het internationale Waddengebied tegen de negatieve grensoverschrijdende effecten van dit project in de ontstane nieuwe situatie beschermen? Welke mogelijkheden zijn er voor Nederland om o.a. op basis van de uitkomsten van de Trilaterale Waddenzeeconferentie in Stade (1997) dit plan een halt toe te roepen? Hoe wilt u concreet reageren op het «aangevulde» besluit?	 	 Volkshuisvesting, Ruimtelijke Ordening en Milieubeheer
 KVR10205.xml	 1999	 SP	 Vragen naar aanleiding van het bericht in FNV Magazine van 12 augustus 1999 over een bedrijfsongeval op 12 juli 1999 in de Betonfabriek Terneuzen, waarbij een Duitse werknemer bekneld raakte tussen betonelementen en als gevolg daarvan overleed. Dit ongeval had mogelijk voorkomen kunnen worden wanneer de Betonfabriek zou hebben beschikt over een RIE (risico-inventarisatie en evaluatie).	 Bent u op de hoogte van het bedrijfsongeval dat op 12 juli jl. plaatsvond in Betonfabriek Terneuzen, waarbij een Duitse werknemer bekneld raakte tussen betonelementen en als gevolg daarvan overleed? Kunt u bevestigen dat het betreffende bedrijf niet beschikte over de voorgeschreven risico-inventarisatie en evaluatie (RIE)? Geeft dit dodelijk ongeval in combinatie met het gegeven dat slechts de helft van de bedrijven over een RIE beschikt u aanleiding om de controle op het aanwezig zijn van een RIE in de bedrijven te intensiveren, zodat niet – zoals in dit geval – achteraf moet worden vastgesteld dat bij aanwezigheid van een RIE het ongeval wellicht voorkomen had kunnen worden? Zo neen, waarom niet? FNV Magazine, 12 augustus 1999	 Ja. Het ongeval is op 12 juni 1999 door de werkgever gemeld bij de Arbeidsinspectie te Rotterdam. Ja. De Arbeidsinspectie heeft op 16 juli 1999 de werkgever een waarschuwing gegeven met betrekking tot het niet voldoen aan de wettelijke verplichting ten aanzien van de RI&E. Het bedrijf heeft inmiddels een door de Arbodienst gevalideerde RI&E. De Arbeidsinspectie controleert tijdens de inspecties met betrekking tot de arbeidsomstandigheden in alle gevallen de aanwezigheid van een RI&E. In die gevallen waar het geïnspecteerde bedrijf niet aan deze verplichting voldoet, wordt een handhavingstraject ingezet dat kan leiden tot een procesverbaal. De interventie van de Arbeidsinspectie wordt pas beëindigd als het bedrijf een RI&E heeft. Na 1 november 1999, bij het van kracht worden van de Arbowet 1998, zal het niet hebben van een RI&E vrijwel altijd leiden tot het opleggen van een bestuurlijke boete. In Nederland beschikken steeds meer bedrijven over een RI&E. Uit diverse bronnen blijkt dat vanaf 1998 het aantal RI&E’s bij bedrijven in Nederland toeneemt. Uit de gegevens van een intern monitoring onderzoek van de AI blijkt tevens het volgende. 32% van de bedrijven met minder dan 10 werknemers beschikken over een RI&E, bij 61% van de bedrijven tussen de 10 en 100 werknemers is een RI&E aanwezig en 89% van de bedrijven met meer dan 100 werknemers beschikt over een RI&E. Bij de bedrijven met een RI&E werkt circa driekwart van de werknemers in Nederland. Ook voor 2000 is het hebben van een RI&E een van de verplichte controlepunten van de Arbeidsinspectie bij de inspecties met betrekking tot arbeidsomstandigheden.	 Sociale Zaken en Werkgelegenheid
 KVR10206.xml	 1999	 RPF	 Vragen over de milieubelasting als gevolg van directe lozingen van toiletvoorzieningen van treinen en pleziervaartuigen in het milieu, en over het bevorderen van de aanleg van gesloten toiletsystemen.	 Welke regels gelden er ten aanzien van de afvoer van fecaliën in treinen en pleziervaartuigen? Bestaat er inzicht in de mate van de milieubelasting als gevolg van directe lozingen van toiletvoorzieningen van treinen en pleziervaartuigen in het milieu? Hoe verhoudt de milieubelasting van deze directe lozingen zich tot de kosten om deze lozingen op te heffen? Hoe verhouden de genoemde milieuvervuiling en de kosten om deze te saneren, zich tot de enorme investeringen die momenteel worden gedaan om alle woningen en bedrijven in het buitengebied aan te sluiten op een gemeentelijk rioleringsstelsel dan wel op een systeem van individuele behandeling van afvalwater (IBA)? Is het in het licht van het antwoord op vraag 4 en in het kader van de hygiëne wenselijk hogere prioriteit te geven aan het opheffen van de directe lozingen vanuit treinen en pleziervaartuigen in het milieu? Welke eisen worden er met betrekking tot de behandeling van het afvalwater van het treinverkeer en de pleziervaart in bijvoorbeeld Duitsland, Denemarken, Oostenrijk, België en Frankrijk gesteld? Besteden de Nederlandse Spoorwegen, die momenteel honderden miljoenen guldens investeren in het aanbrengen van allerlei comfortverhogende voorzieningen in de bestaande treinstellen, ook aandacht aan het aanbrengen van gesloten toiletvoorzieningen? Zijn op korte termijn initiatieven van u te verwachten om de regels zodanig aan te passen dat de aanleg van gesloten toiletsystemen wordt bevorderd? Op grond van de huidige regelgeving moeten lozingen van meer dan tien inwonersequivalent die binnen 40 meter van een rioleringssysteem liggen uiterlijk in het jaar 2002 op dat stelsel worden aangesloten In een aantal van de genoemde landen zijn veel treinstellen voorzien van een gesloten toiletsysteem Volkskrant, 1 april 1999. Te denken is hierbij aan een eigentijds interieur, airconditioning, voorzieningen voor laptops, enz	 Er zijn geen regels ten aanzien van de afvoer van fecaliën in treinen. Lozingen van huishoudelijk afvalwater vanuit pleziervaartuigen zijn op grond van de Wet verontreiniging oppervlaktewater toegestaan en uitgezonderd van de vergunningplicht. Op nieuwe schepen wordt soms een vuilwatertank voor de opvang van huishoudelijk afvalwater gebruikt. Bij de voorbereiding van het Besluit Jachthavens op grond van de Wet milieubeheer en de Wet openluchtrecreatie zijn voor grote jachthavens een vuilwaterinzamelvoorziening en een voorziening voor het legen van chemische toiletten voorzien. Dit besluit zal naar verwachting derde kwartaal 2000 in werking treden. Er zijn van treinen geen nadelige gevolgen voor het milieu bekend. Het betreft diffuse verspreiding van organisch materiaal dat grotendeels afbreekbaar is. Het aandeel van de lozingen van huishoudelijk afvalwater vanuit de pleziervaart in de belasting van het oppervlaktewater met zuurstofbindende stoffen is in de orde van grootte van 1%. Deze lozingen vinden geconcentreerd plaats in het vaarseizoen, veelal in kwetsbare wateren of zwemwateren. Risico’s voor de waterkwaliteit vanwege de belasting van zuurstofbindende stoffen en bacteriologische besmettingen zijn niet uit te sluiten. De belasting van het oppervlaktewater door vuilwaterlozingen uit de pleziervaart is op lokale schaal vergelijkbaar met bijvoorbeeld lozingen van huishoudelijk afvalwater uit verspreide bebouwing of riooloverstorten. De kosten voor het aanbrengen van een vuilwatertank of een alternatieve voorziening aan boord zijn substantieel (gemiddeld circa f 2000,– per schip), maar lager dan de kosten voor bijvoorbeeld aansluiting op de riolering of voor een individuele voorziening voor de behandeling van afvalwater (IBA) voor verspreide bebouwing. Investeringen voor een vuilwaterinzamelvoorziening zijn aanzienlijk en kunnen oplopen tot tienduizenden guldens. Het Rijk heeft daarom 5,8 miljoen gulden subsidie ter beschikking gesteld, voor het realiseren van een basisnet van ongeveer 200 inzamelvoorzieningen. De Nederlandse Spoorwegen hebben het onderwerp zelf opgepakt onder meer uit oogpunt van klantvriendelijkheid en hygiëne en gaan proeven nemen met gesloten systemen. Er is geen aanleiding hogere prioriteit te geven aan dit onderwerp vanuit de rijksoverheid. In de Vierde Nota waterhuishouding is aangegeven dat op termijn vuilwaterlozingen beëindigd moeten worden. Daarbij wordt prioriteit gegeven aan de pleziervaart en passagiersschepen vanwege de concentratie en omvang van de lozingen. De komende jaren worden voorlichting en regelgeving voor vuilwateropvang aan boord in gang gezet, naast de eerder genoemde subsidie en regelgeving voor inzamelvoorzieningen. In Duitsland en Zwitserland worden in toenemende mate gesloten systemen door spoorwegbedrijven toegepast. In Duitsland zijn daar voorschriften voor. Internationale afspraken van spoorwegondernemingen, UIC-normen, kennen geen bezwaar tegen lozing met open systemen, met uitzondering van lozing door hoge-snelheidstreinen. De Thalys heeft ook een gesloten systeem. In geen van de genoemde landen worden landelijke eisen gesteld aan de behandeling van afvalwater van pleziervaartuigen. Op grond van de Europese Richtlijn Pleziervaartuigen dienen vanaf 1996 nieuwe schepen over ruimte voor een vuilwatertank te beschikken, het gebruik van een vuil-watertank is niet verplicht. Ja. De Nederlandse Spoorwegen investeren in te starten proeven met gesloten toiletsystemen in intercityrijtuigen. In dit ICR-materiaal zullen vanaf januari 2000 nieuwe gesloten systemen worden ingebouwd. Het daarvoor gekozen systeem is gebaseerd op bacteriologische afbraak. Bij het slagen van de proeven zullen vanaf 2001 alle intercitytreinen, die het merendeel van het materiaalpark uitmaken, worden voorzien van gesloten systemen. Zie antwoord 5.	 Verkeer en Waterstaat
 KVR10207.xml	 1999	 GroenLinks	 Vragen naar aanleiding van het artikel "RIVM erkent: milieuvoordeel Betuwelijn nihil" in de Volkskrant van 7 juli 1999.	 Kent u het artikel «RIVM erkent: milieuvoordeel Betuwelijn nihil»? Erkent de minister van Volkshuisvesting, Ruimtelijke Ordening en Milieubeheer dat de uitspraken van ambtenaar De Kwaadsteniet correct waren toen deze verklaarde dat het RIVM de verdraaide informatie gaf over de Betuweroute? Herziet u de RIVM-cijfers over uitstoot van CO en No x voor de verschillende modaliteiten, zoals aangegeven in de brief van 6 november 1998? Zo neen, hoe rijmt dit met de bevindingen van het RIVM? Zo ja, hoe zien deze cijfers er nu uit? Erkent u de analyse van het RIVM dat het milieuvoordeel van de Betuwelijn zelfs negatief is en dat dit project dus niet meer aangemerkt kan worden als een investering in duurzame mobiliteit? Erkent u dat een van de twee peilers van de maatschappelijke rentabiliteit, namelijk het milieuvoordeel, nu vervalt? Deelt u de mening, dat, nu de bevindingen van commissie-Hermans zodanig niet blijken te kloppen, er nieuwe argumenten zijn om nut en noodzaak van de Betuwelijn en Noord- en Zuidtak te heroverwegen? Wat zijn de argumenten om de Betuwelijn nu wel aan te leggen, gezien de lauwe interesse uit de markt en het ontbreken van ieder milieuvoordeel? Bent u bereid een nieuwe nut- en noodzaakdiscussie te starten over het Betuwelijnproject in zijn totaliteit en ten behoeve van de nog te nemen besluiten over de Noord- en Zuidtak? Zo neen, waarom niet? Volkskrant, 7 juli 1999 VW-98-911	 Ja. Neen, het rapport van het RIVM uit 1994 was gebaseerd op toen geldende uitgangspunten, inzichten en kennis en op de meest betrouwbare emissiegegevens die in die tijd beschikbaar waren. Het RIVM heeft de studie verricht samen met TNO in vervolg op een opdracht van de toenmalige Minister van VROM aan TNO om zo betrouwbaar mogelijk emissiecijfers voor weg-, water- en spoorvervoer te leveren. Het RIVM heeft de Betuweroute niet opnieuw doorgerekend, doch aangegeven dat als gevolg van de vooruitgang die te verwachten is als resultaat van nieuwe normstelling voor emissies van vrachtwagens de verhouding tussen de vervoersmodaliteiten minder gunstig zal worden voor het spoorvervoer. Wanneer bovendien de Betuweroute anders zou worden gebruikt dan eerder is aangenomen (rijden met hogere snelheden, inzet van meer dieseltreinen en aankoop van «vuile» stroom uit Duitsland) zal per saldo het effect van de Betuweroute op de emissies van CO en NO x minder groot zijn dan eerder is geschat. In het licht van het voorgaande stel ik vast dat het milieuvoordeel van de Betuweroute, gedefinieerd in termen van emissies van CO en NO x , geringer zal zijn dan destijds is geschat. De mate waarin zal mede afhankelijk zijn van het feitelijk gebruik. Wanneer rekening gehouden wordt met alle aspecten blijft de Betuweroute naar de mening van het kabinet echter een investering in duurzame mobiliteit. Zie het antwoord op vraag 4. De emissiereducties kunnen minder gunstig blijken te zijn dan destijds was aangenomen, maar de overige argumenten voor de aanleg van de Betuweroute, zoals een volwaardige aansluiting van de Rotterdamse haven op het netwerk van hoofdtransportassen voor het goederenvervoer in Europa, vermindering van de kans op congestie op de weg en meer ruimte voor reizigerstreinen op het bestaande spoorwegennet, blijven bestaan. Voor de argumentatie inzake de Noordtak verwijs ik U naar de brief van mijn ambtgenote van Verkeer en Waterstaat van 2 september jl. over de Noord-oostelijke verbinding. De Zuidtak is opgenomen in het verkenningenprogramma. Zie het antwoord op vraag 6. Het kabinet heeft bij het begin van zijn aantreden de argumenten inzake nut en noodzaak van de Betuweroute geactualiseerd en opnieuw overwogen, hetgeen heeft geresulteerd in de brief van 6 november 1998 (Tweede Kamer, vergaderjaar 1998–1999, 22 589, nr. 131). Naar mijn mening is het merendeel van de argumenten die destijds geleid hebben tot een positief oordeel over de aanleg van de Betuweroute nog steeds van kracht.	 Volkshuisvesting, Ruimtelijke Ordening en Milieubeheer
 KVR1021.xml	 1994	 CDA	 De vragen betreffen de dreigende sluiting door financiële problemen van het scholingsinstituut EEGA te Borne, een van de vijf erkende WAGW-instellingen (Wet op de Arbeidsvoorziening Gehandicapte Werknemers).	 Kent u de financie¨le problemen bij het scholingsinstituut EEGA te Borne, e´e´n van de vijf erkende WAGW-instellingen? Deelt u de mening, dat er op korte termijn een oplossing gevonden moet worden om sluiting van EEGA te voorkomen? Zo ja, welke? Zo neen, waarom niet? Hoe staat het met de advisering van de interdepartementale werkgroep over de positionering van de scholingsinstituten? Kunnen wij op korte termijn dit advies tegemoet zien? Acht u het verantwoord dit advies af te wachten alvorens aktie te ondernemen ten aanzien van EEGA?	 Ja. Op korte termijn wordt EEGA niet met de noodzaak van sluiting bedreigd. De liquiditeitspositie is inmiddels verbeterd doordat de achterstallige ESF-uitkering nu is betaald. Door het wegvallen van de RBA-subsidie voor 1995 moet voor het financie¨le gat dat daardoor ontstaat wel een oplossing worden gevonden. Omdat een deel van de financiering van EEGA voor clie¨nten van het ABP en de bedrijfsverenigingen vanuit het Algemeen Arbeidsongeschiktheidsfonds komt, is wellicht een verschuiving in die richting mogelijk. Daartoe zouden meer van deze clie¨nten door het ABP en de bedrijfsverenigingen voor plaatsing bij EEGA in aanmerking moeten worden gebracht. Omdat dit ook voor de andere erkende WAGW-scholingsinstituten een rol speelt, vindt volgende week een overleg plaats tussen de genoemde organen die de arbeidsongeschiktheidsregelingen uitvoeren en de betreffende vijf instituten. Zonodig zal ik in vervolg op de resultaten van dat overleg bevorderen dat tussen deze betrokken partijen afzonderlijk afspraken voor 1995 worden gemaakt met betrekking tot plaatsingen bij EEGA in verband met de bijzondere financie¨le problematiek van dit scholingsinstituut. Het advies van de interdepartementale werkgroep wordt medio 1995 uitgebracht. Het betreft de positionering en financiering van de vijf instituten vanaf 1996, mede in relatie met het reguliere beroepsonderwijs. De advisering kan niet op korte termijn worden afgerond vanwege de lopende beleidsontwikkelingen op de terreinen van het beroepsonderwijs en de arbeidsvoorziening c.q. scholing. Zoals uit het antwoord op vraag 2 blijkt, maak ik onderscheid tussen het beleid voor de scholingsinstituten vanaf 1996 en het financieringsprobleem voor EEGA in 1995 dat zonodig tot actie van mijn kant aanleiding kan geven.	 Sociale Zaken en Werkgelegenheid
 KVR10210.xml	 1999	 PvdA	 Vragen naar aanleiding van de kritiek van de secretaris-generaal Kofi Annan (VN) op de sanctiecommissie.	 Hoe beoordeelt de Nederlandse regering als voorzitter van de sanctiecommissie Irak de ernstige kritiek van Secretaris-Generaal Annan op de sanctiecommissie? Welke voorstellen heeft u gedaan naar aanleiding van UNICEF-rapporten met betrekking tot het sterftecijfer van jonge kinderen in Irak als gevolg van de handelssancties van de VN en het beleid van de Iraakse regering? Hoe beoordeelt u de effectiviteit en proportionaliteit van de militaire acties in Irak met betrekking tot de no-fly zone? Welke risico’s voor respectievelijk de nucleaire, chemisch en biologische proliferatie in Irak bestaan er als gevolg van het ontbreken van enig inspectieregime in Irak en het gebrek aan overeenstemming in de Veiligheidsraad? Hoe beoordeelt u de effectiviteit van de sancties op dit moment? Hoe beoordeelt u de voorstellen van Scott Ritter met betrekking tot de uitruil tussen sancties en wapeninspectieregimes? Welke mogelijkheden zijn er om binnen de EU en de VN de Franse resp. Engels/Nederlandse voorstellen te verzoenen? Met betrekking tot het ophouden van leveringscontracten en de consequenties voor het humanitaire programma en zijn voorstel m.b.t. extra olieverkoop	 Op 26 augustus jl. besprak de Veiligheidsraad de rapporten van het Irak Sanctiecomité 661 en van de Secretaris-Generaal van de VN. In dit debat kwamen onder andere de opschortingen in de goedkeuring van leveringscontracten aan de orde en de verwachte hoge olieopbrengsten in de komende maanden. – Ophouden leveringscontracten In het Sanctiecomité zet Nederland zich actief in voor de verdere stroomlijning van de goedkeuringsprocedures. Vrijwel alle primair humanitaire contracten (voedsel en medicijnen) worden binnen twee dagen goedgekeurd. Met betrekking tot de opschorting van de goedkeuring van contracten die betrekking hebben op infrastructurele projecten ligt het goedkeuringsproces ingewikkelder, aangezien in veel gevallen ernstige verdenkingen bestaan van «dual use». Een zeer groot gedeelte van deze opschortingen kan pas worden opgeheven, nadat een nadere technische evaluatie heeft plaatsgevonden. Daarmee is vaak geruime tijd gemoeid. – Hogere olieopbrengsten Zowel de Uitvoerend Directeur van het Office of the Iraq Programme, Benon Sevan, als Nederland in zijn hoedanigheid van Voorzitter van het Sanctiecomité benadrukten tijdens hogergenoemd debat dat waarschijnlijk in de komende fase het plafond van de olieopbrengsten zal worden bereikt. Dit betekent dat voor de opbrengsten die in de resterende periode van deze fase worden gegenereerd een apart besluit van de Veiligheidsraad, in overeenstemming met paragraaf 14 van VR-resolutie 1242, noodzakelijk is. Nederland is er een verklaard voorstander van het plafond tot de maximaal mogelijke opbrengst in deze fase (circa 6.5 miljard US$) te verhogen. De extra gelden dienen ten goede te komen aan de eerstelijns humanitaire hulp. Ook kunnen extra middelen ten behoeve van reserveonderdelen voor de olie-industrie worden toegekend. Ambassadeur Van Walsum heeft de leden van de VR opgeroepen tijdig hierover instructies in de resp. hoofdsteden te vragen, zodat het Sanctiecomité en de VR niet door de situatie worden overvallen. Het UNICEF-rapport geeft een verontrustend beeld van de situatie van de kinderen in Irak. De internationale gemeenschap, en in het bijzonder de Veiligheidsraad, kan dit niet naast zich neerleggen. Er rust derhalve op alle VN-leden een zware verantwoordelijkheid. Zoals ook aangegeven in mijn brief van 21 juni jl. spant Nederland zich, samen met andere VR-leden, in om (bij afwezigheid van Iraakse medewerking aan uitvoering van alle ontwapeningsverplichtingen voortvloeiend uit de relevante VR-resoluties) in het kader van de lopende resolutieonderhandelingen er alles aan te doen de humanitaire situatie in Irak verder te verbeteren. Er dient echter op te worden gewezen dat Irak een soevereine staat is die een ruime hoeveelheid financiële middelen (circa drie miljard US$ per half jaar) ter beschikking heeft voor humanitaire doeleinden. Daarbinnen zijn specifieke gelden bestemd voor kinderen en moeders. Ook mag niet over het hoofd worden gezien dat in de gebieden waar de Iraakse regering niet verantwoordelijk is voor de uitvoering van het humanitaire programma, de cijfers gunstig afsteken bij de cijfers voor de rest van Irak. Nederland heeft als lid van de VR en als Voorzitter van het Sanctiecomité er bij voortduring bij de regering van Irak op aangedrongen met spoed over te gaan tot uitvoering van de programma’s onder het humanitaire olie-voor-voedsel-programma die specifiek kinderen en moeders ten goede komen. De Iraakse regering heeft zich echter tot nu toe niet adequaat van haar verantwoordelijkheden gekweten, onder meer door zeer geruime tijd (meer dan een jaar) geen contracten af te sluiten in dit onderdeel van het programma. Pas zeer onlangs heeft het Sanctiecomité de eerste aanvragen ontvangen en goedgekeurd (een totaal van slechts 11% van de toegekende middelen). Nederland is er – met de SGVN – voorstander van om de voor dit onderdeel toegekende bedragen te verhogen. Nederland zal zijn oproepen aan de Iraakse regering om de implementatie van met name dit onderdeel van het humanitaire programma met grotere voortvarendheid en professionaliteit ter hand te nemen intensiveren. Nederland zal daarbij nader advies inwinnen bij de VN-organisaties in Irak, m.n. UNICEF en de WHO. Nederland ondersteunt de oproep van de uitvoerend directeur van het Irakprogramma dat «... de situatie van de kinderen in Irak niet langer gebruikt moet worden voor welke soort van propaganda dan ook ter bevordering van politieke doeleinden». Zoals ook aangegeven in mijn brief van 4 februari jl. betreurt de Nederlandse regering dat er burgerslachtoffers zijn gevallen, maar onderstreept tegelijkertijd de noodzakelijkheid van de «no fly»-zones. Deze zones bieden namelijk een hoge mate van bescherming aan de aldaar woonachtige minderheden (Koerden, Sji’ieten) tegen het regime van Saddam Hoessein; een bewind dat diverse malen blijk heeft gegeven van minachting voor de rechten van deze bevolkingsgroepen. De regering heeft geen enkele reden te twijfelen aan de verklaring van de Verenigde Staten en het Verenigd Koninkrijk dat het militaire optreden in de «no fly»-zones een defensief karakter draagt en dat alles in het werk wordt gesteld – niettegenstaande het feit dat de Iraakse luchtverdediging raketten afvuurt vanuit dichtbevolkte gebieden – om slachtoffers onder de Iraakse burgerbevolking te voorkomen. Blijvende afwezigheid van wapeninspecteurs brengt uiteraard het risico met zich mee dat Irak zich wederom zou kunnen gaan toeleggen op het ontwikkelen van massavernietigingswapens. De effectieve aanwezigheid van wapeninspecteurs in Irak is daarom de beste garantie tegen de herbewapening van dit land. Derhalve is terugkeer van wapeninspecteurs in Irak een essentieel element van de Nederlandse inzet, zoals onder andere blijkt uit de Brits-Nederlandse ontwerpresolutie. Op dit moment vormt het sanctieregime de enige waarborg tegen hernieuwde opbouw van het Iraakse militaire apparaat en verwerving en productie van massavernietigingswapens. De Brits-Nederlandse ontwerpresolutie bevat bepalingen voor het opschorten van de sancties bij volledige samenwerking van Irak op ontwapeningsgebied. Zoals neergelegd in de relevante VR-resoluties kan echter pas sprake zijn van opheffing van de sancties indien Irak voldaan heeft aan al zijn ontwapeningsverplichtingen. Over de inhoud van de Brits-Nederlandse ontwerpresolutie vindt intensief informeel overleg plaats, zowel op bilaterale basis als in multilateraal verband. Het streven van de regering blijft gericht op het bereiken van consensus binnen de VR, waarvan inmiddels 11 leden de Brits-Nederlandse benadering steunen.	 Buitenlandse Zaken
 KVR10211.xml	 1999	 PvdA	 Vragen over de bescherming van Servische burgers in Kosovo door KFOR, en over maatregelen door de VN op dit punt.	 Op welke wijze kan adequater worden opgetreden tegen systematische intimidatie en vervolging van Servische burgers in Kosovo? Zijn er operationele en tactische problemen waarneembaar bij KFOR waardoor de zuivering in Kosovo niet adequaat wordt tegengegaan? Welke voorstellen worden gedaan om de situatie op zeer korte termijn te verbeteren en wat is de positie die Nederland daarover in internationaal verband inneemt? In hoeverre nemen de diverse deelnemende landen aan KFOR verschillende posities in? Welke gevolgen heeft de verdrijving van de Serviërs voor de draagkracht van een multi-etnisch Kosovo binnen Joegoslavië en wat betekent dit voor het beleid van de VN en OVSE terzake? Welke initiatieven worden door Nederland en andere landen genomen in de VN-veiligheidsraad om te komen tot een snellere operationele ontplooiing van de VN politiemacht? Welk beleid dient de UNCHR volgens u te voeren zodat een maximale bescherming van de Servische burgers wordt bereikt? Hoe beoordeelt u de positie van het UCK en de samenwerking tussen UCK en KFOR? Hoe beoordeelt u de toenemende smokkel in Kosovo en hoe wordt voorkomen dat hulpgelden in verkeerde handen komen? Kunt u deze vragen met de nodige spoed beantwoorden in verband met de actuele ontwikkelingen?	 Serviërs en Roma in Kosovo staan inderdaad bloot aan intimidatie en schending van hun mensenrechten. KFOR en UNMIK treden hiertegen naar vermogen op. Het is echter onmogelijk dergelijke gevallen steeds te voorkomen. Er zijn tot dusver geen harde bewijzen dat deze gebeurtenissen van hogerhand worden georkestreerd en in die zin is er dan ook geen sprake van systematische vervolging. Volgens KFOR en UNMIK neemt het geweld tegen Serviërs en Roma momenteel af. De verdere ontplooiing van KFOR en UNMIK, incl. de VN-politiemacht (UNIP), zal verder aan deze ontwikkeling bijdragen. Over de veiligheidssituatie wordt ook overleg gevoerd door UNMIK met de lokale partijen in de Transitional Council. In dit verband zijn van Servische zijde voorstellen gedaan voor «cantonisatie» en het instellen van tijdelijke «veilige zones». Hierover bestaan tussen de lokale partijen diepgaande verschillen van mening. Bij eventuele verdere maatregelen ter bescherming van bepaalde etnische groepen in Kosovo zal steeds ook het uitgangspunt van handhaving van een multi-etnisch Kosovo moeten worden uitgehanteerd. Tussen de diverse KFOR-contribuanten bestaat hierover geen verschil van inzicht. De internationale gemeenschap blijft zich onverminderd inzetten voor een Kosovo met een aanzienlijke mate van zelfbestuur, binnen de grenzen van de Federale Republiek Joegoslavië (FRJ), waarin alle etnische groepen veilig en vreedzaam kunnen samenleven. Het beleid van alle betrokken internationale organisaties is wat dat betreft ongewijzigd. De bescherming van minderheden in Kosovo heeft hoge prioriteit voor zowel genoemde als andere internationale organisaties (o.a. EU, UNHCR, Raad van Europa). De operationele ontplooiing van de VN-politiemacht (UNIP) vordert gestaag, maar heeft ook te kampen met een tekort aan snel inzetbaar en gekwalificeerd personeel. Zoals reeds werd vermeld in de antwoorden op de vragen van de Kamerleden Valk en Koenders d.d. 13 augustus jl., groeit het aantal politiefunctionarissen daardoor met slechts 200 personen per week. Op dit moment zijn 891 politiemensen ontplooid. UNIP zal naar verwachting eind oktober volledig op sterkte zijn. Nederland ondersteunt het UNHCR-beleid gericht op bescherming van alle Kosovaarse burgers die hun oorspronkelijke woonplaats hebben verlaten of daartoe gedwongen dreigen te worden. Daarbij wordt UNHCR voor pijnlijke dilemma’s geplaatst: «if we help them leave, we are participating in ethnic cleansing, but if we don’t help them leave, their lives may be in danger», aldus de Hoge Commissaris voor Vluchtelingen van de VN, mw. Sadako Ogata. Evacuatie is een laatste redmiddel dat alleen wordt ingezet als mensen ernstig gevaar lopen of vanwege gezinshereniging. KFOR is tevreden over de huidige samenwerking met het UCK en de mate waarin het UCK zich aan de gemaakte afspraken over demilitarisering houdt. Er bestaat echter zorg over de grote invloed van het UCK op het maatschappelijk leven en over de uiteindelijke doelstellingen van het UCK. Op de voorbereidingen die thans getroffen worden in het kader van het beoogde transformatieproces van het UCK is nader ingegaan in de brief aan de kamer d.d. 3 september jl. Over het volume van smokkelactiviteiten naar Kosovo bestaan geen betrouwbare gegevens. VR-resolutie 1244 legt KFOR niet de taak op van grensbewaking, maar heeft het over «conducting border monitoring duties as required». KFOR houdt, samen met grenspolitie-eenheden van UNIP, op dit moment al enkele belangrijke grensposten naar Albanië en Macedonië in de gaten. Ook worden de drie voornaamste doorgangspunten naar Servië bemand. Naarmate de omvang van KFOR toeneemt zal het eenvoudiger worden deze taak beter uit te voeren. Voorts treft UNMIK momenteel voorbereidingen voor de opzet van een douanestelsel voor Kosovo. Bij de verdeling van Nederlandse hulpgelden wordt nadrukkelijk aandacht besteed aan de betrouwbaarheid en beheerscapaciteit van de uitvoerende organen. Dat zijn voornamelijk internationale organisaties (VN en ICRC/IFRC) en in mindere mate niet-gouvernementele organisaties die reeds werkzaam zijn in de regio en waarmee goede ervaringen zijn opgedaan. Met deze organisaties zijn overeenkomsten gesloten over de besteding van Nederlandse hulpgelden en de verantwoording daarover. Bij de verplichte inhoudelijke en financiële verantwoording over deze activiteiten wordt bovendien als het om grote bedragen gaat een specifieke goedkeurende accountantsverklaring vereist. De Nederlandse vertegenwoordigingen ter plaatse houden waar mogelijk toezicht op de uitvoering van met Nederlandse hulpgelden gefinancierde activiteiten van ngo’s en internationale organisaties. Ja. Kamerstuk 22 181, nr. 296	 Buitenlandse Zaken
 KVR10212.xml	 1999	 SGP	 Vragen over arrestaties in Xian en de provincie Henan, waarbij niet alleen de plaatselijke en regionale veiligheidspolitie waren betrokken, maar ook leden van de leden van de nationale staatsveiligheidsdiensten.	 Bent u op de hoogte van het feit van de arrestatie van 44 voorgangers van niet-geregistreerde christelijke huisgemeenten in Xian en in de provincie Henan (China), bij welke arrestatie niet alleen de plaatselijke en regionale veiligheidspolitie maar ook leden van de nationale staatsveiligheidsdiensten betrokken waren? Kunt u deze berichtgeving bevestigen? Deelt u de mening dat de bedoelde arrestaties, die vermoedelijk lange gevangenisstraffen tot gevolg zullen hebben, een wezenlijke inbreuk op de vrijheid van godsdienst vormen? Is de Nederlandse regering bereid bedoelde inbreuk, door middel van bestaande betrekkingen met China en in internationaal verband, aan de orde te stellen en zich in te zetten voor zowel de vrijlating van de voorgangers als voor de vrijheid van de christelijke huisgemeenten? Reformatorisch Dagblad, 26 augustus 1999	 Ontwikkelingen rondom arrestaties van leden van religieuze groeperingen worden dezerzijds nauwlettend gevolgd. Evenals het Reformatorisch Dagblad meldde de South China Sunday Morning Post op 29 augustus jl. dat ongeveer 40 leden werden vastgehouden van de niet-geregistreerde, en daardoor in China illegale, Fangcheng Kerk. Volgens de niet-gouvernementele organisatie Christian Solidarity Worldwide waren nationale veiligheidsdiensten bij de arrestatie en ondervraging betrokken. Ik neem aan dat dit een gevolg is van de toegenomen gevoeligheid van de Chinese regering voor organisaties die mogelijke gevoelens van onrust kunnen kanaliseren in de aanloop van de viering van 50 jaar Volksrepubliek China. Ik deel de mening dat de bedoelde arrestaties een wezenlijke inbreuk vormen op de vrijheid van godsdienst en daarmee een schending zijn van het VN-verdrag voor Burgerlijke en Politieke Rechten, dat in oktober 1998 door China is ondertekend. Het is volgens Christian Solidarity Worldwide mogelijk dat de gearresteerden veroordeeld worden tot maximaal drie jaar dwangarbeid. De Nederlandse regering stelt schendingen van de mensenrechten in China voortdurend aan de orde, zowel in bilateraal als in EU-verband. Vrijheid van meningsuiting, vereniging en godsdienst zijn aan de orde gesteld tijdens de EU-China mensenrechtendialoog in februari jl. en tijdens mijn gesprek met mijn Chinese collega in maart jl. Ook is aangedrongen op een snelle ratificatie van de VN-verdragen over mensenrechten. Voorts heeft de EU in juli jl. een démarche uitgevoerd naar aanleiding van de maatregelen tegen de Falun Gong-beweging. Ik kan u verzekeren dat vrijheid van meningsuiting, vereniging en godsdienst opnieuw besproken zullen worden tijdens de ontmoeting van de EU-troika met mijn Chinese collega op 20 september a.s., alsook tijdens de in oktober voorziene EU-China top. Op 18 oktober a.s. zal voorts een nieuwe ronde van de EU-China mensenrechtendialoog plaatsvinden. Ik zal ervoor zorgen dat de vrijheid van godsdienst ten principale en de recente arrestaties van leden van religieuze groeperingen in het bijzonder tijdens deze ronde aan de orde gesteld worden.	 Buitenlandse Zaken
 KVR10213.xml	 1999	 CDA	 	 Hebt u kennis genomen van uitspraken van de Griekse minister van Buitenlandse Zaken Papandreou dat de Griekse positie met betrekking tot het financiële protocol EU/Turkije dezelfde is gebleven als voorheen, ondanks de aardbeving in Turkije? Bent u bereid bij uw Griekse collega aan te dringen om het Griekse veto ten aanzien van de beschikbaarheid van de financiële middelen behorende bij het financiële protocol EU/Turkije op te heffen, nu de Griekse overheid snel en op grote schaal hulp heeft gegeven aan Turkije nadat de aardbeving heeft plaatsgevonden? Bent u bereid tijdens het komende Gymnich-overleg op 4 en 5 september a.s. het vraagstuk van de aard en de schaal van de EU-hulp aan Turkije in relatie tot de aardbeving te koppelen aan de noodzaak het financiële protocol EU/Turkije in werking te laten treden? Agence Europe 23/24 augustus 1999 (no. 7535)	 Ja. Op het informele overleg van Ministers van Buitenlandse Zaken te Saariselkä kon Griekenland overigens wel akkoord gaan met de voorstellen van de Commissie op het gebied van rehabilitatie en reconstructie. Het gaat daarbij om – naast 30 meuro korte-termijn-hulp – voor de langere termijn MEDA-II-gelden, additionele allocaties van de EIB ad 500 meuro, en macro-financiële hulp. Daarbij komt de 150 meuro voorzien voor de Europese Strategie voor Turkije. Griekenland heeft inzake deze Europese Strategie zijn bezwaar tegen de twee verordeningen opgeheven door aan te geven geen bezwaar bij het Europese Hof van Justitie te zullen aantekenen inzake de juridische basis. Ja. Ik heb bij mijn Griekse collega hierop wederom aangedrongen. Overigens pleiten vele EU-lidstaten, inclusief Nederland, reeds lang bij voorkomende gelegenheden voor deblokkering van de sinds 1995 geblokkeerde fondsen voor Turkije. Nederland achtte het echter in Saariselkä, met het oog op de omvang van de catastrofe in Turkije, zeker ook van belang dat de EU additionele middelen zou vrijmaken voor wederopbouw in Turkije – binnen de in Berlijn overeengekomen meerjarenramingen. Het gaat immers niet aan, alleen reeds toegezegde fondsen vrij te maken.	 Buitenlandse Zaken
 KVR10214.xml	 1999	 PvdA	 Vragen naar aanleiding van een artikel in de Volkskrant van 10 september 1999 over mogelijke afspraken tussen de Koninklijke Nederlandse Maatschappij ter bevordering der Pharmacie en het ministerie van VWS over kortingen, bonussen, receptvergoeding en honorarium.	 Hebt u het artikel in de Volkskrant gelezen over afspraken tussen de Koninklijke Nederlandse Maatschappij ter Bevordering der Pharmacie en uw ministerie? Bent u bereid de Kamer duidelijk en volledig, schriftelijk te informeren zowel over mogelijke afspraken die aan de orde zijn geweest als over definitieve afspraken ten aanzien van kortingen en bonussen, receptvergoeding en honorarium? Zo neen, waarom niet? Zo ja, bent u dan bereid de informatie vóór woensdag 15 september a.s. te 14.00 uur aan de Kamer te doen toekomen? De Volkskrant, 10 september 1999	 Ja. Op dit moment is het nog te vroeg om mededeling hierover te doen omdat het overleg niet is afgerond. Zo spoedig mogelijk zal ik de Kamer volledig ter zake informeren. Uitgangspunt blijft dat de door apotheekhoudenden gerealiseerde kortingen en bonussen (f 425 mln) aan de zorg ten goede moeten komen en dat, afhankelijk van de beoordeling van het COTG van het praktijkkostenonderzoek, de genormeerde praktijkkostenvergoeding zal worden aangepast. Als voorwaarde geldt dat de ingeboekte besparingen op de geneesmiddelen in de kabinetsperiode worden gehaald. Zoals ik reeds heb aangegeven heeft een bestuurlijke oplossing mijn voorkeur. Voorzover evenwel een bestuurlijke oplossing niet haalbaar blijkt zullen via de reeds in gang gezette formele weg van aanwijzingen aan het Cotg (inzake het verhogen van de «claw back», het incorporeren van stimulansopbrengsten tot een bedrag van f 39 mln in de receptregelvergoeding en het vaststellen van een budgettair kader voor de receptregelvergoeding) de beoogde besparingen worden gerealiseerd (de facto per 1 september 1999 via toeslagen en afslagen op de «claw back» en de receptregelvergoeding i.c. de genormeerde praktijkkostenvergoeding). Kortheidshalve verwijs ik u naar mijn brieven van respectievelijk 1 juli 1999 en 21 juli 1999 (kamerstukken 24 124, nr. 91 en nr. 94).	 Volksgezondheid, Welzijn en Sport
 KVR10215.xml	 1999	 CDA	 Vragen naar aanleiding van het artikel ''Zwarthandel EK-kaarten wordt nu al aangepakt'' in de Volkskrant van 13 juli 1999.	 Kent u het artikel «Zwarthandel EK-kaarten wordt nu al aangepakt»? Deelt u de mening dat het onwenselijk is dat toegangskaartjes zwart worden verkocht, ook omdat deze in principe voor iedereen tegen een redelijke prijs bereikbaar moeten zijn? Moet deze zwarthandel volgens u worden tegengegaan? Bent u bereid Euro 2000 op alle mogelijke manieren ondersteuning te bieden bij het aanpakken van de zwarthandel? Zo ja, hoe? Wilt u in dit kader ook zelfstandig maatregelen nemen, bijvoorbeeld via een (wettelijke) regeling en/of gerichte actie door het Openbaar Ministerie? Zo ja, welke? Volkskrant, 13 juli 1999	 Ja. Teneinde een verantwoorde scheiding van supportersstromen te realiseren en de komst van vandalen te weren, hebben de regeringen van België en Nederland besloten tot restrictie van het aantal beschikbare kaarten per aanvrager en tot tenaamstelling van de kaartjes. Dit systeem leidt tevens tot de gewenste bereikbaarheid van het toernooi tegen een redelijke prijs voor zoveel mogelijk toeschouwers. Uiteraard achten wij de doorverkoop van kaarten tegen deze achtergrond onwenselijk. Met doorverkoop van kaarten vervalt, krachtens de algemene verkoopvoorwaarden, de geldigheid ervan. Een adequate toegangscontrole, zonodig in combinatie met het vragen van een legitimatie, de beoogde supportersscheiding realiseren. De organisator i.c. de stichting Euro2000, is daarvoor primair verantwoordelijk en heeft daarbij ook nadrukkelijk een eigen belang. Ondersteuning van Euro2000 in het kader van de handhaving van de openbare orde en veiligheid bij deze controles is ter beoordeling aan het bevoegd gezag; de noodzaak daartoe dient van geval tot geval te worden bezien. Een goede en tijdige communicatie van het hier weergegeven beleid moet in de eerste plaats de idee wegnemen dat de aankoop van een doorverkocht kaartje kansen biedt op toegang tot wedstrijden. In de tweede plaats moet ermee worden voorkomen dat doorverkoop van kaarten als lucratief wordt beschouwd. Om die reden is bij de toewijzing van de kaarten al gewezen op de tenaamstelling en de ongeldigheid bij doorverkoop. Wij verwachten daarvan een positief effect op de komst van mogelijke «gelukszoekers», supporters die niet in het bezit van een kaartje zijn. Zonodig zal de politie aanvullend optreden ingeval van straathandel in toegangsbewijzen. Dit optreden zal gebaseerd zijn op overtreding van de ventbepalingen uit de algemene plaatselijke verordening en vloeit voort uit het «Plan van aanpak EK2000» van het openbaar ministerie, waarin het tegengaan van zwarte handel in kaartjes tot speerpunt is verklaard. Gelet op onze antwoorden op de vragen 2, 3 en 4 achten wij het bevorderen van een formeel-wettelijke regeling met betrekking tot de naleving van verkoopvoorwaarden niet opportuun. Wel zal de politie zich voorbereiden op de aanwezigheid van supporters zonder of met een (voor hen) ongeldig kaartje.
 KVR10216.xml	 1999	 GroenLinks	 Vragen naar aanleiding van het artikel ''Leiders in Bosnië beticht van corruptie'' in de Volkskrant van 18 augustus 1999. Zie ook de aanvullende vragen van het lid Verhagen over dit onderwerp (Aanhangsel Handelingen nr. 2029, vergaderjaar 1998-1999).	 Bent u op de hoogte van het artikel «Leiders in Bosnië beticht van corruptie»? Klopt deze informatie? Zo ja, om welk bedrag gaat het precies? Willen de VN het rapport niet publiceren uit vrees dat de donoren afhaken? Bent u van plan het beoogde rapport op te vragen? Indien genoemde fraude op waarheid berust, welke maatregelen wilt u, al dan niet in EU verband, nemen? Kunt u het corruptieverslag van de fraudebestrijdingscommissie van het kantoor van de Hoge Vertegenwoordiging aan de Kamer doen toekomen? Volkskrant, 18 augustus 1999 ANP, 18 augustus 1999	 Van het artikel heb ik kennisgenomen. Deze informatie is echter onjuist. Het kantoor van de Hoge Vertegenwoordiger in Bosnië-Herzegovina heeft inmiddels een verklaring uitgegeven waarin staat dat het oorspronkelijk in de New York Times geciteerde 4000 pagina’s tellende rapport van de Anti-Fraude Eenheid van bovengenoemd kantoor niet bestaat. Intussen heeft ook de New York Times een rectificerend artikel geplaatst. Van de 5 miljard dollar die de internationale gemeenschap sinds 1996 aan Bosnië en Herzegovina heeft toegezegd, zijn inmiddels daadwerkelijk bijna 3 miljard uitgegeven. Er zijn geen aanwijzingen dat hiervan 1 miljard verdwenen of verduisterd is. Voorzover deze gelden rechtstreeks aan de lokale autoriteiten beschikbaar gesteld worden voor projectfinanciering, kennen donorlanden strikte procedures om misbruik tegen te gaan. Het Nederlandse wederopbouwprogramma bestaat uit bilaterale projecten en steun die wordt gekanaliseerd via de Wereldbank. In de bilaterale projecten, die vooral gericht zijn op de terugkeer van minderheden, wordt nadrukkelijk toegezien op een goede besteding van de fondsen. Dit vindt plaats in nauw overleg met uitvoerende organisaties, alsmede instanties die projecten volgen en inspecteren. Ditzelfde geldt voor Nederlandse projectfinanciering en begrotingssteun via de Wereldbank. De Wereldbank heeft adequate waarborgen ingebouwd om deze fondsen te vrijwaren van corruptie. Het probleem van corruptie en fraude ligt echter vooral op het gebied van het nog onvoldoende genereren van de eigen overheidsinkomsten. Onder leiding van de Hoge Vertegenwoordiging en met medewerking van IMF, Wereldbank en bilaterale donoren wordt met de Bosnische autoriteiten sinds 1996 gewerkt aan verbetering van de overheidsfinanciën. De afgelopen drie jaren is veel bereikt: een gemeenschappelijke centrale bank, een eigen valuta, strikte begrotingsdiscipline, de lopende reorganisatie van de sociale fondsen en sinds kort de hervorming van het betalingssysteem. Voor de nabije toekomst zijn oprichting van een gemeenschappelijke grenspolitie en hervorming van het justitiële apparaat de meest belangrijke taken. In het licht hiervan heeft Nederland tijdens de dit jaar gehouden donorconferentie een substantiële bijdrage in het vooruitzicht gesteld voor de op te richten grenspolitie. Zodra er een verslag van de Anti-Fraude Eenheid beschikbaar is, zal ik dit aan de Kamer doen toekomen.
 KVR10217.xml	 1999	 CDA	 Vragen naar aanleiding van berichten dat de politieke leiders van Bosnië ruim 2 miljard gulden aan belastinggeld en internationale hulpgelden hebben verduisterd. Deze vragen zijn een aanvulling op de vragen van het lid M.B. Vos (Aanhangsel Handelingen nr. 2028, Vergaderjaar 1998-1999).	 Heeft de antifraudedienst van de Hoge Vertegenwoordiger een rapport opgesteld waaruit zou blijken dat de politieke leiders van Bosnië ruim 2 miljard gulden aan belastinggeld en internationale hulpgelden hebben verduisterd? Bent u van plan bij de Hoge Vertegenwoordiger te informeren in hoeverre inderdaad van een dergelijke omvangrijke fraude sprake is? Welke nadere maatregelen worden getroffen ten aanzien van de Bosnische autoriteiten, nu de genomen maatregelen volgens het rapport nauwelijks effect hebben gesorteerd? Acht u het mogelijk dat ook met een deel van het Nederlandse hulpgeld voor Bosnië (voor ruim 140 mln. gulden) is gefraudeerd? Bent u, indien dat het geval blijkt te zijn, voornemens nadere maatregelen te treffen om verdere fraude met Nederlandse hulpgelden voor Bosnië te voorkomen?	 Nee. Het kantoor van de Hoge Vertegenwoordiger in Bosnië-Herzegovina heeft inmiddels een verklaring uitgegeven, waarin staat dat het in de New York Times geciteerde 4000 pagina’s tellende rapport van de Anti-Fraude Eenheid van bovengenoemd kantoor niet bestaat. Intussen heeft ook de New York Times een rectificerend artikel geplaatst. Ik voeg hier graag het volgende aan toe. Van de 5 miljard dollar die de internationale gemeenschap sinds 1996 aan Bosnië en Herzegovina heeft toegezegd, zijn inmiddels daadwerkelijk bijna 3 miljard uitgegeven. Er zijn geen aanwijzingen dat hiervan 1 miljard verdwenen of verduisterd is. Voorzover deze gelden rechtstreeks aan de lokale autoriteiten beschikbaar gesteld worden voor projectfinanciering, kennen donorlanden strikte procedures om misbruik tegen te gaan. Het probleem van corruptie en fraude ligt echter vooral op het gebied van het nog onvoldoende genereren van de eigen overheidsinkomsten. Transparantie en accountabiliteit waren in het voormalige Joegoslavië problematisch en de oorlog in Bosnië en Herzegovina (1992–1995) heeft hier uiteraard geen verbetering in gebracht. Hoewel er sinds 1996 veel ten goede veranderd is, blijft Bosnië en Herzegovina een diep verdeelde samenleving waar de burgers meer loyaliteit voelen met de eigen etnische groep dan met gemeenschappelijke overheidsinstanties op elk niveau. Het streven van de internationale gemeenschap is erop gericht om een behoorlijk systeem van gemeenschappelijke overheidsfinanciering op te zetten; lokale autoriteiten en machthebbers zijn veelal meer geïnteresseerd in het kanaliseren van overheidsinkomsten naar de eigen etnische achterban. De parallelle etnische structuren en de eigen nationalistische partij profiteren hier het meest van, maar dit formeel ongecontroleerde systeem biedt tevens ruime mogelijkheden voor individuele verrijking en vooral voor het ontduiken van belastingen, douanerechten en accijnzen. Onder leiding van de Hoge Vertegenwoordiging en met medewerking van IMF, Wereldbank en bilaterale donoren wordt met de Bosnische autoriteiten sinds 1996 gewerkt aan verbetering van de overheidsfinanciën. Op dit gebied is in de afgelopen drie jaren veel bereikt: een gemeenschappelijke centrale bank, een eigen valuta, strikte begrotingsdiscipline, de lopende reorganisatie van de sociale fondsen en sinds kort de hervorming van het betalingssysteem. Er blijft echter nog veel te doen, waarbij de oprichting van een gemeenschappelijke grenspolitie en hervorming van het justitiële apparaat de meest belangrijke taken voor de nabije toekomst zijn. Het Nederlandse wederopbouwprogramma bestaat uit bilaterale projecten en steun die wordt gekanaliseerd via de Wereldbank. In de bilaterale projecten, die vooral gericht zijn op de terugkeer van minderheden, wordt nadrukkelijk toegezien op een goede besteding van de fondsen. Dit vindt plaats in nauw overleg met uitvoerende organisaties, alsmede instanties die projecten volgen en inspecteren. Ditzelfde geldt voor Nederlandse projectfinanciering via de Wereldbank. De Wereldbank heeft adequate waarborgen ingebouwd om deze fondsen te vrijwaren van corruptie. Daarnaast levert Nederland een bijdrage aan de begrotingssteun, die de Wereldbank in het kader van het lopende economische hervormingsprogramma beschikbaar heeft gesteld. De uitvoering van deze begrotingssteun, die gericht is op versterking van de begrotingen van de beide entiteiten in Bosnië en Herzegovina, levert geen relevante problemen op. Ik wijs echter op het gestelde in antwoord op de vragen 3 en 4. Versterking van capaciteit om eigen inkomsten te genereren heeft hoogste prioriteit. In het licht hiervan heeft Nederland tijdens de dit jaar gehouden donorconferentie een substantiële bijdrage in het vooruitzicht gesteld voor de op te richten grenspolitie.
 KVR10218.xml	 1999	 VVD	 Vragen naar aanleiding van het bericht in de Volkskrant van 13 september 1999 dat in Iran vier studenten door een Iraanse rechtbank ter dood zijn veroordeeld wegens vermeende betrokkenheid bij de studentendemonstraties in Iran.	 Is het waar dat er in Iran vier studenten door een Iraanse rechtbank ter dood zijn veroordeeld wegens vermeende betrokkenheid bij de studentendemonstraties in Iran? Zo ja, bent u bereid hiertegen zowel bilateraal als in EU-verband te protesteren? Bent u bereid tijdens de Algemene Raad die 13 en 14 september wordt gehouden het initiatief te nemen tot het opstellen van een verklaring van de Europese Unie waarin de uitspraak van genoemde Iraanse rechtbank krachtig wordt veroordeeld? Wilt u gezien de urgentie en de bijeenkomst van de Algemene Raad op 13 en 14 september deze vragen nog vandaag beantwoorden? De Volkskrant, 13 september 1999	 De regering heeft vernomen dat in een interview met het Iraanse dagblad Jumhuri Eslami het Hoofd van de revolutionaire rechtbank in Teheran verklaard heeft dat vier studenten schuldig zijn bevonden aan aanstichting van de studentenbetogingen in juli jl. en hiervoor ter dood zijn veroordeeld. Van officiële Iraanse zijde werd nog geen bevestiging van de juistheid van de inhoud van dit bericht verkregen. Het bericht heeft mij ernstig verontrust, mede omdat zich een nog niet bekend aantal studenten in hechtenis bevindt en onduidelijk is wie van hen een gerechtelijke procedure boven het hoofd hangt, hoe deze zal verlopen en tot welke uitspraken deze zal leiden. Ik heb op 13 september en marge van de Algemene Raad het Finse voorzitterschap verzocht op zo kort mogelijke termijn een demarche over deze zaak in Teheran uit te voeren. Het voorzitterschap heeft hedenochtend aan alle Europese hoofdsteden een Troika-demarche in Teheran op de kortst mogelijke termijn voorgesteld langs navolgende lijnen: – De EU is tegen uitvoering van de doodstraf en streeft naar wereldwijde afschaffing, of tenminste een moratorium op tenuitvoerlegging; – Waar de doodstraf gehandhaafd blijft, verlangt de EU toepassing van minimumstandaarden. Volgens het VN-Verdrag inzake Burgerlijke en Politieke Rechten (BUPO), ook door Iran geratificeerd, kan de doodstraf slechts worden toegepast bij de ernstigste misdrijven; – De EU roept de Iraanse regering op de doodvonnissen met betrekking tot de vier studenten niet uit te voeren; – De EU verzoekt informatie over de omstandigheden van de beschuldigde studenten, de nog openstaande beroepsmogelijkheden en andere elementen van een eerlijk proces. Hierop vooruitlopend, heeft hedenochtend op mijn ministerie een onderhoud langs bovenstaande lijnen plaatsgevonden met een vertegenwoordiger van de Iraanse ambassade in Den Haag. Bij deze gelegenheid werd tevens mijn ernstige verontrusting over deze kwestie overgebracht. Zoals uit mijn beantwoording blijkt, is de door u aan de orde gestelde kwestie tijdens de AR met het EU-voorzitterschap opgenomen.	 Buitenlandse Zaken
 KVR10219.xml	 1999	 VVD	 Vragen over maatregelen tegen autodiefstal, naar aanleiding van een bericht over het legaliseren van gestolen Nederlandse auto''s door de politie van Moskou.	 Kunt u opheldering geven over het bericht betreffende het besluit, genomen door de politie van Moskou, om gestolen Nederlandse auto’s in Moskou te legaliseren? Gaat het alleen om Nederlandse auto’s? Acht u deze legalisatie ook een uiterst brutale en een aan heling grenzende maatregel van de politie van Moskou, die diefstal van auto’s in ons land snel zal doen toenemen, en vindt u dat deze maatregel moet worden ingetrokken? Zo neen, waarom niet? Kunt u aangeven welke procedure tot nu toe gevolgd werd bij het terughalen van de auto’s en welke kosten daarmee gemoeid waren? Om welke aantallen terug te vorderen auto’s gaat het de laatste jaren? Hoe ontwikkelt dit aantal zich? Is het niet raadzaam samen met Duitsland en België, of in Europees verband, aan te dringen op een herziening van het door de politie van Moskou genomen besluit? Worden er op dit moment in Nederland maatregelen getroffen die de diefstal van auto’s bemoeilijken? Zo ja, welke? Zijn hierover in Europees verband afspraken gemaakt? Welke verwachtingen zijn er over autodiefstal in de komende jaren, zowel algemeen als ten aanzien van auto’s die worden gestolen om het Russisch autobezit te bevorderen? Kunt u een volledig overzicht geven van politionele en juridische dan wel andere ambtelijke of politieke samenwerking tussen Nederland en Rusland? Wordt overwogen om een tegenzet te doen, op welk terrein dan ook? Zo ja, welke? Zo neen, waarom niet? Wat gebeurt er als een in Rusland gelegaliseerde maar in Nederland gestolen auto in Nederland wordt gesignaleerd? Bent u bekend met de uitspraak van de heer J. Wesselink, directeur Stichting Aanpak Voertuigcriminaliteit, over dit onderwerp? Bent u het eens met deze uitspraak? Zo ja, waarom? Zo neen, neemt u hier afstand van? Telegraaf, 6 augustus 1999 ANP Nieuws, 6 augustus 1999	 Blijkens informatie van de Nederlandse CRI-liaison in Moskou betreft het hier een maatregel van de Moskouse politieautoriteiten die is genomen om de problematiek in verband met de afwikkeling van zaken betreffende in het buitenland gestolen auto’s beheersbaar te maken en tevens om de rechtmatige belangen te beschermen van Russische burgers die eigenaar zijn van een buitenlands voertuig. De maatregel vloeit voort uit de situatie dat de Russische Federatie geen internationale verdragen heeft afgesloten (behalve met Zweden) inzake de repatriëring van gestolen auto’s. De maatregel houdt het volgende in: indien blijkt dat een bepaald voertuig door Interpol wordt gezocht, zal de Moskouse politie het Nationaal Centraal Bureau Interpol van het betreffende land inlichten, zodat de benadeelde op de hoogte kan worden gesteld van het aantreffen van zijn voertuig. Deze kan dan een procedure starten, teneinde zijn voertuig uit Rusland terug te halen. De Russische bezitter van het gestolen voertuig krijgt van de Moskouse politie een registratiebewijs, met een geldigheid van 1 jaar, waarin staat dat «het voertuig wordt gezocht door Interpol» en tevens dat de bezitter niet het recht heeft het voertuig te vervreemden. Mocht na een jaar geen sprake zijn van enige actie van de rechtmatige buitenlandse eigenaar, dan krijgt de Russische bezitter een registratiebewijs, waarop alleen nog staat vermeld dat «het voertuig wordt gezocht door Interpol». Het verbod tot vervreemding geldt dan niet meer. De buitenlandse eigenaar houdt dan nog steeds het recht om een procedure strekkende tot teruggave te starten. Ook blijft het na dit jaar mogelijk om strafrechtelijke stappen te ondernemen tegen de bezitter vanwege diefstal of documentenfraude, indien er pas later informatie beschikbaar komt dat de bezitter bij dergelijke strafbare feiten is betrokken. Gelet op het bij vraag 1 gegeven antwoord, is er geen reden om de in Moskou genomen maatregel te kwalificeren als «brutaal en aan heling grenzend». Er is ook geen aanleiding te veronderstellen dat als gevolg van deze maatregel de diefstal van auto’s in Nederland zal toenemen. Aangezien de maatregel van de politie in Moskou geen afbreuk doet aan het recht van de rechtmatige eigenaar om een procedure tot teruggave te starten zie ik geen aanleiding aan te dringen op intrekking van de maatregel. De berichtgeving van een in Rusland aangetroffen gestolen auto vindt plaats door middel van een Interpolbericht. Via de divisie CRI en de plaatselijke politie wordt de eigenaar of de verzekeraar ervan in kennis gesteld dat de gestolen auto is aangetroffen in het buitenland. In geval van een verzoek tot recuperatie van een voertuig uit Rusland dient het Ministerie van Justitie in Nederland via diplomatieke weg een rogatoire commissie te sturen aan de «General Prosecuters office». Het is niet bekend hoeveel gestolen Nederlandse voertuigen in Rusland worden aangetroffen. Reden hiervoor is dat de berichtgeving vanuit Rusland niet optimaal is. De besluitvorming over de eventuele aansluiting van NL op het Interpol ASF-systeem is in voorbereiding. Tot nu toe is in de afgelopen jaren slechts in een incidenteel geval melding gemaakt van een in Rusland aangetroffen gestolen Nederlandse auto. In geen van deze gevallen is door de verzekeraars en/of het Vermiste Auto Register overgegaan tot een procedure om de auto terug te halen. De reden daarvoor is dat de ervaring in andere landen, met name in Zweden en Finland, heeft geleerd dat de procedure uitermate complex en langdurig is en dat de kosten de baten overtreffen. Hierbij dient bedacht te worden dat op het moment dat een gestolen voertuig wordt aangetroffen deze in de meeste gevallen reeds meerdere keren verhandeld is waardoor een actie tot revindicatie veelal vruchteloos is. De maatregel van de Moskouse politie voorziet er in dit verhandelen tegen te gaan. Van de zijde van de verzekeraars is dit onderwerp inmiddels op de agenda van het Europees Verbond van Verzekeraars geplaatst. Aangezien de aanpak van autodiefstallen onderwerp van gesprek is binnen de werkgroep Politiële Samenwerking van de Europese Unie, heb ik daar aandacht gevraagd voor het vigerende probleem. In aansluiting op de afspraken tijdens de Europese Raad van Keulen in 1999 wordt door het Finse voorzitterschap een actieplan ontwikkeld voor een gezamenlijk optreden van de Europese Unie en Rusland tegen georganiseerde criminaliteit. Een van de onderwerpen die in dat kader in discussie worden gebracht betreft autodiefstallen. Het Finse voorzitterschap van de Europese Unie wordt gevraagd dit onderwerp te plaatsen op de agenda van het overleg tussen de Europese Unie met Rusland aan het eind van dit jaar. Over de uitkomsten van dit overleg zal ik de Kamer afzonderlijk informeren. De Stichting Aanpak voertuigcriminaliteit, waarin publieke en private organisaties samenwerken, voert een 20-tal projecten uit, die ten doel hebben: – het voorkomen van diefstallen – het bemoeilijken van de handel, nationaal en internationaal in gestolen voertuigen – het stroomlijnen van procedures en informatie tussen partijen die betrokken zijn bij de opsporing en revindicatie van gestolen voertuigen. Enkele voorbeelden zijn het certificeren en de promotie van het inbouwen van startonderbrekers in motorvoertuigen, de introductie van identiteitscontroles op voertuigen die bij een ongeval ernstig zijn beschadigd en proefnemingen met voertuigvolgsystemen. Met de politie wordt voortdurend overleg gevoerd om de opsporingsinspanningen op de agenda te houden. Met betrekking tot maatregelen om diefstal te bemoeilijken zijn op Europees niveau afspraken gemaakt over te stellen eisen voor de toelating van voertuigen op de weg. Dit betreft onder meer de verplichting, m.i.v. 1 oktober 1998, tot de inbouw van startonderbrekers in nieuwe personenauto’s. Inmiddels wordt ook binnen het project Elektronische Voertuig Identificatie (EVI) van het Ministerie van Verkeer en Waterstaat de identificatie t.b.v. criminaliteitspreventie meegenomen. In Nederland wordt op dit moment ervaring opgedaan met chips in scooters en motoren. De gezamenlijke inspanning van de partijen heeft geresulteerd in een afname van het aantal voertuigdiefstallen met 12% gemeten over de eerste halfjaren van 1995 tot en met 1999. In het Integraal Veiligheids Programma is als doelstelling opgenomen om in de periode tot en met 2002 het aantal autodiefstallen te doen verminderen met 10% per jaar. Over de vraag uit Rusland naar gestolen auto’s zijn geen gegevens voorhanden. Vanuit de divisie CRI vindt er politionele samenwerking plaats met Rusland in de vorm van een recentelijk in Moskou gestationeerde CRI-liaison. Voorts vindt er in incidentele gevallen berichtenverkeer plaats tussen Interpol Moskou en Interpol Den Haag (divisie CRI). In dit verband verwijs ik tevens naar het antwoord op vraag 1. Daarnaast heeft Nederland reeds enkele malen aan Rusland gevraagd mee te doen met Eucaris. Eucaris biedt aan deelnemende landen de mogelijkheid om on-line elkaars voertuigregistraties te bevragen. Hierdoor kan elk buitenlands voertuig in het land van herkomst worden geverifieerd o.a. op diefstal. Helaas heeft de Russische Federatie, in tegenstelling tot een groeiend aantal andere landen, hierop nog niet positief gereageerd. Zoals ik in mijn antwoord op vraag 1 al heb aangegeven is er geen sprake van legalisatie van gestolen auto’s die in Rusland worden aangetroffen. Indien een als gestolen gesignaleerd staande auto in Nederland wordt aangetroffen zal, ingeval er een redelijk vermoeden van schuld aan een strafbaar feit is, een strafrechtelijke afwikkeling kunnen plaatsvinden waarbij het voertuig in beslag wordt genomen. Ingeval de bestuurder of houder van het voertuig te goeder trouw in het bezit is gekomen van het voertuig zal volgens de regels van het burgerlijk recht nader bepaald dienen te worden wie als rechtmatige eigenaar van het voertuig mag gelden. Ik ben bekend met de uitspraak van de heer Wesselink. Ik versta de uitspraak van de heer Wesselink zo, dat hij het begrijpelijk acht dat de Moskouse politie de problematiek met de afwikkeling van gestolen auto’s beheersbaar probeert te maken en dat over het algemeen de pogingen om een gestolen voertuig terug te halen vruchteloos blijken waarbij de kosten niet tegen de baten opwegen. Ik begrijp deze opvatting en wens daar, evenals de heer Wesselink, niet in te berusten. Enerzijds dient het beleid tot het voorkomen van autodiefstal onverminderd te worden voortgezet en anderzijds vraagt de informatieuitwisseling omtrent gestolen auto’s met Rusland verbetering. Zoals aangegeven in mijn antwoord op vraag 5 zal het Finse voorzitterschap van de Europese Unie worden gevraagd het onderwerp autodiefstal te plaatsen op de agenda van het overleg tussen de Europese Unie met Rusland aan het eind van dit jaar.	 Justitie
 KVR1022.xml	 1994	 Hendriks	 De vragen betreffen een financiële kosten-batenanalyse bij beslissingen over electriciteitscentrales en over de kerncentrale Borssele.	 Is bij een beleidsbeslissing in het algemeen een financie¨le kosten-batenanalyse van belang? Moeten voor een financie¨le kosten-batenanalyse van een produkt de kostprijs en de verkoopprijs bekend zijn? Is een financie¨le kosten-batenanalyse van belang bij een beslissing over elektriciteitscentrales? Is een financie¨le kosten-batenanalyse van belang bij de kerncentrale Borssele (KCB)? Wat is de kostprijs van de in de KCB opgewekte elektriciteit per kilowattuur? Wat zijn de totale kosten (exploitatie en produktie) van de KCB? Wat zijn de laagste, de gemiddelde en de hoogste verkoopprijs van de in KCB opgewekte elektriciteit per kilowattuur? Hoeveel kilowattuur wordt per jaar verkocht? Wat zijn de totale inkomsten van deze verkoop door de KCB?	 Afhankelijk van de aard van de beleidsbeslissing kan een financie¨le kosten-baten analyse van belang zijn. Niet per se. Aan tal van analyses liggen slechts schattingen ten grondslag. De investeringsbeslissing over elektriciteitscentrales en daarmee de basis voor een kosten-baten analyse ligt bij de sector zelf. Bij beslissingen omtrent nieuw te installeren produktievermogen spelen overigens niet alleen financie¨le zaken een rol, maar ook factoren als betrouwbaarheid van de voorziening, het – kunnen – voldoen aan milieu-eisen, etc. Zie het antwoord op vraag 3. Tijdens het algemeen overleg op 9 november ben ik ingegaan op de financie¨le aspecten van de modificatie van kernenergiecentrale Borssele. In mijn brief van 21 november 1994 ben ik in antwoord op vragen van de Kamerleden Van der Vlies en Vos al nader ingegaan op de kWh-prijs van de kernenergiecentrale Borssele. Kapitaallasten van 2,2 ct per kWh, kosten voor de splijtstofcyclus van 2,3 ct per kWh en kosten van 3,5 ct per kWh voor onderhoud en bediening vormen tezamen een totale kostprijs van 8 ct per kWh. Deze 8 ct/kWh, vermenigvuldigd met het aantal kWh per jaar (circa 3,1 miljard) levert de totale kosten op van de kernenergiecentrale Borssele. Krachtens de E-wet vindt in ons land een actieve pooling van produktiekosten plaats. De elektriciteitsproduktiebedrijven leveren daartoe al hun stroom aan Sep en ontvangen daarvoor een genormeerde vergoeding. Uit het totaal van deze vergoedingen en de eigen kosten van Sep (o.a. voor import) berekent Sep het landelijk basistarief waartegen deze elektriciteitsproduktiebedrijven stroom terugkopen voor levering aan hun afzetgebied. Binnen dit stelsel van actieve kostenpooling is er dus noch sprake van aparte verkoopprijzen af-centrale noch van inkomsten voor specifieke centrales. De produktie van de kernenergiecentrale Borssele op jaarbasis is, zoals gezegd in het antwoord op vraag 5, ongeveer 3,1 miljard kWh. Kamerstukken II 1994/95 16 226, nummer 17 Kamerstukken II 1994/95 16 226, nr. 22	 Economische Zaken
 KVR10220.xml	 1999	 CDA	 Vragen over de compensatie van de accijnsverhoging door de regering aan Nederlandse pomphouders aan de Duitse grens, en de gevolgen van een recente EU-beschikking inzake deze compensatiemaatregel.	 Op welke wijze wilt u tegemoetkomen aan de voorwaarde van de Tweede Kamer gesteld aan de goedkeuring van de accijnsverhoging per 1 juli 1997, namelijk dat compensatie aan de grenspomphouders zou plaatsvinden? Bent u bereid, met het oog op de bedrijfsvoering van pomphouders, de eventuele terugvordering van de subsidiemiddelen pas dan te laten plaatsvinden nadat alternatieve compensatiemogelijkheden zijn verkregen? Bent u van mening dat als compensatie voor een groot deel van de grenspomphouders uiteindelijk onmogelijk blijkt te zijn, daarmee niet is voldaan aan de door de Kamer gestelde voorwaarde rond de accijnsverhoging van 1 juli 1997 en deze verhoging derhalve ongedaan dient te worden gemaakt? Kan de Kamer zo spoedig mogelijk een afschrift van de beschikking uit Brussel toegezonden krijgen? Gaat u beroep aantekenen tegen de beschikking? Zo neen, waarom niet? Bent u bereid met de Eurocommissaris Interne Markt, de heer Bolkestein, overleg te voeren over de Europese afstemming van deze en andere accijnsaanpassingen in de toekomst? Het accijnsverschil van Euro loodvrije benzine tussen Nederland en Duitsland bedraagt per heden 31 cent per liter (Duitsland DM 1.779 Nederland f 2,31). Bent u bereid bij toekomstige accijnsverhogingen in het aangrenzende buitenland, naast Brusselse afstemming, tevens een Nederlandse afweging te maken waarbij rekening wordt gehouden met de grenspomphouders? MKB Nederland en de Bovag hebben berekend dat de accijnsverhoging van 1 juli 1997 een accijnsverlies voor Nederland betekende van 200 miljoen gulden en een omzetverlies voor de Nederlandse middenstand van 750 miljoen gulden. Voorts is er milieuschade ontstaan door de vele honderden miljoenen omgereden kilometers om in het buitenland te tanken. Wegen al deze nadelen op tegen de door de minister veronderstelde voordelen ten gevolge van die accijnsverhoging? Algemeen Overleg, 1 oktober 1997, Kamerstuk 25 600-IXB, nr. 8	 Tijdens de behandeling in de Tweede Kamer van de Wet van 20 december 1996 tot wijziging van enkele belastingwetten c.a. (belastingplan 1997) is zowel door de staatssecretaris van Financiën als door mijzelf benadrukt dat de in die wet opgenomen accijnsverhoging niet afhankelijk was of zou worden gesteld van de vraag of een maatregel ter mitigering van de negatieve effecten voor de pomphouders in de grensstreek door de Europese Commissie (of de Raad) zou worden goedgekeurd (zie onder meer kamerstuk 25 052, nr. 24, blz. 25, middelste kolom en de handelingen van 21 november 1997, blz. 29–2433, linkerkolom). Daarnaast is benadrukt dat de mobiliteitsproblematiek een bredere politieke afweging vergt. De accijnsverhoging moet in samenhang worden gezien met aan de ene kant een pakket maatregelen dat beoogt de capaciteit van openbaar vervoer en wegvervoer uit te breiden en aan de andere kant een pakket maatregelen dat het gebruik afremt. In het algemeen overleg van 1 oktober 1997 – waarnaar de heer Stroeken verwijst – heb ik aangegeven dat ook het achteraf terugdraaien van de accijnsverhoging, indien bijvoorbeeld de weglekeffecten zouden optreden, niet aan de orde is (kamerstuk 25 600 IXB, nr. 8, blz. 8). In mijn reactie op de eerdere vragen van de heer Stroeken (kamerstuk 26 100 IXB, nr. 23) heb ik aangegeven dat ik geen mogelijkheden zie de pomphouders op andere wijze te compenseren. De eventuele terugvordering van de verleende subsidie kan daar niet van afhankelijk worden gesteld. Bij brief van 13 augustus 1999 heb ik de Tweede Kamer – vertrouwelijk – een afschrift van de beschikking van de Commissie doen toekomen. De regering beraadt zich nog over het instellen van beroep. De in EU-verband geharmoniseerde accijnstarieven zijn minimumtarieven. Dit betekent dat iedere lidstaat vrij is in het aanpassen van zijn tarieven, mits deze boven het minimumniveau blijven. Dit neemt niet weg dat Nederland er een groot voorstander van is om aanpassingen te doen in Europees kader. Nederland zal er voor blijven pleiten dat de in Europees verband vastgestelde minimumtarieven voor de accijns zullen worden verhoogd. Nederland is om die reden een krachtig voorstander van de totstandkoming van een door de Commissie ingediend richtlijnvoorstel dat – in zekere mate – voorziet in een dergelijke verhoging en zal alles ondernemen om op dit dossier resultaat te bereiken. Het accijnsverschil tussen Nederland en Duitsland bedraagt op dit moment 8,5 cent per liter, en niet 31 cent per liter zoals in de vragen staat vermeld. De Duitse regering heeft in zijn belastingen een verdere verhoging van de benzineaccijns in 2000 en 2001 aangekondigd met 6 pfennig per liter. Met betrekking tot accijnsverhogingen is in het Regeerakkoord vastgelegd dat dit instrument, onder gelijktijdige verlaging van de houderschapsbelasting, wordt ingezet afhankelijk van de ontwikkelingen in Duitsland en België.	 Financiën
 KVR10221.xml	 1999	 SP	 Vragen over de wenselijkheid om Nederlandse KFOR-militairen na afloop van hun missie te testen op een mogelijke radioactieve besmetting in verband met de aanwezigheid van verarmd uranium. Deze vragen zijn een aanvulling op die van het lid Zijlstra, ingezonden 29 juli 1999, over mogelijke risico''s voor militairen in verband met de aanwezigheid van asbest.	 Kent u het bericht «geen uraniumtest KFOR-militairen»? Welke waarschuwingen hebben Nederlandse defensiemedewerkers met kennis van straling gegeven over de aanwezigheid van verarmd uranium? Worden Belgische KFOR-militairen wel getest op een mogelijke radioactieve besmetting? Zo ja, wat zijn de argumenten die voor België reden zijn de Belgische KFOR-militairen wel op mogelijke uraniumbesmetting te testen en die voor Nederland blijkbaar niet geldig zijn? Deelt u de mening dat het uitvoeren van een uraniumtest bij KFOR-militairen geheel in de lijn zou liggen van aanbevelingen 15 en 18 van de Enquêtecommissie Bijlmerramp, die stellen dat bij onzekerheid, angst en onrust tijdig epidemiologisch onderzoek van belang is? Zo neen, waarom niet? Deelt u de mening dat niet het testen op radioactieve besmetting maar juist de kennis van het mogelijke gevaar zónder de zekerheid dat men hierop getest wordt, onnodige onrust kan veroorzaken onder Nederlandse KFOR-militairen en hun familieleden? Zo neen, waarom niet? Bent u bereid om, desnoods slechts op basis van de overweging dat testen op besmetting niet zoveel onrust zal veroorzaken als twijfel over een mogelijke besmetting, toe te zeggen alle Nederlandse militairen na afloop van hun KFOR-missie te laten testen op mogelijke radioactieve besmetting? Zo neen, waarom niet? Trouw, 22 juli 1999	 Ja. De uitgezonden Nederlandse militairen zijn geïnformeerd over de mogelijke gezondheidsrisico’s van ioniserende straling, inclusief verarmd uranium («Depleted Uranium», DU) en in het bijzonder over de te nemen (voorzorgs)maatregelen in geval van een mogelijke blootstelling aan DU. Deze maatregelen omvatten onder meer de onmiddellijke markering en afzetting van de besmettingshaard en de inschakeling van een NBC-specialist. Binnen de afzetting wordt vervolgens alleen gewerkt indien de nodige beschermingsmaatregelen in acht worden genomen. Er is voor de NBC-specialisten een instructie opgesteld hoe in voorkomende gevallen veilig te handelen. Ja. Het Belgische onderzoek bestaat uit het vergelijken van de meetresultaten van twee gepaarde urinemonsters. Eén monster wordt genomen voorafgaande aan uitzending, het andere wordt genomen na terugkeer. Deze methode geeft echter geen uitsluitsel over een eventueel opgedane besmetting. Alleen bij risicohandelingen en incidenten waarbij personen kunnen zijn blootgesteld aan uraniumoxidepoeders is onderzoek zinvol. Daarom worden Nederlandse militairen aan een nader (medisch) onderzoek onderworpen als op grond van in het veld verkregen meetgegevens of omstandigheden, een besmetting aannemelijk wordt geacht. Een urinebemonstering gedurende langere tijd is dan noodzakelijk. Het is daarom niet duidelijk waarom Belgische KFOR-militairen, in tegenstelling tot Nederlandse, Duitse en Engelse KFOR-militairen, op eerstgenoemde wijze worden getest. Inmiddels heeft de commandant Geniehulp-bataljon gemeld dat in het inzetgebied een 30 mm-kogel is gevonden die DU bevat. Dit geval wordt nader onderzocht. Het betrokken personeel, dat mogelijk met de kogel in aanraking is gekomen, is geregistreerd en wordt (medisch) onderzocht. Van hen is een aantal urinemonsters genomen. Uit de rapportages blijkt dat geen inwendige besmetting heeft plaatsgevonden. Neen. Mede door het feit dat hier geen sprake is van onrust en zorg, gaat de vergelijking met de Bijlmerramp niet op. Daarbij wordt algemeen ingezien dat ongericht testen niet zinvol is.	 Defensie
 KVR10225.xml	 1999	 SP	 Vragen naar aanleiding van berichtgeving in het televisieprogramma Netwerk van 20 augustus 1999 over klachten van uitkeringsgerechtigden over de werkwijze van de sociale rechercheurs in de regio Groningen.	 Hebt u kennis genomen van de berichtgeving over 88 klachten van uitkeringsgerechtigden welke door advocaten in Groningen en omgeving werden verzameld over de werkwijze van de sociale rechercheurs in die regio? Wat is uw reactie op de klachten over intimidatie door sociaal rechercheurs, over het niet in overeenstemming met de verklaring van de betreffende uitkeringsgerechtigde opmaken van een procesverbaal, over de dwang die wordt uitgeoefend om een onjuist procesverbaal te ondertekenen, of dit zelfs ongezien te ondertekenen? Is deze handelwijze in overeenstemming met de bevoegdheden van deze opsporingsambtenaren? Is u bekend of dit probleem met de sociale rechercheurs ook in gemeenten buiten de regio Groningen optreedt? Bent u bereid naar aanleiding van deze klachten een onderzoek in te stellen naar het optreden van de sociaal rechercheurs in genoemde regio en zonodig maatregelen te treffen? Zo neen, om welke reden niet? Netwerk,, 20 augustus 1999	 Ja. Op dit moment heeft de Werkgroep Sociale Zekerheidsadvocaten Noord slechts een opsomming van individuele klachten uitgebracht die medio september van dit jaar zal worden gevolgd door een definitief rapport. Aangezien de precieze aard en omvang van deze klachten op dit ogenblik nog niet voldoende duidelijk zijn en er bovendien geen andere concrete aanwijzingen aan het licht zijn gekomen om te veronderstellen dat sprake is van ontoelaatbare opsporingsmethoden, is het geven van een reactie in dit stadium prematuur. Indien de feitelijke situatie overeenstemt met het beeld dat uit de klachtomschrijvingen naar voren lijkt te komen, zijn de gehanteerde werkmethoden niet in overeenstemming met de geldende normen. Uit een eerste globale verkenning van de rijksconsulentschappen bij de diverse regio’s zijn geen signalen waar te nemen dat sprake is van structurele misstanden. Zodra het definitieve rapport van de Werkgroep Sociale Zekerheidsadvocaten Noord over de bewuste gedragingen is verschenen en hiertoe aanleiding bestaat, zal het Openbaar Ministerie zich beraden over eventuele vervolgstappen.	 Justitie
 KVR10226.xml	 1999	 PvdA	 Vragen over de rechterlijke besluitvorming in het kader van de RechtseenheidsKamer (REK), die op een aantal punten strijdig zou zijn met bepalingen van de Wet op de Rechterlijke Organisatie.	 Hebt u kennis genomen van het rapport «rechtseenheid in de vreemdelingenrechtspraak» waarin gesuggereerd wordt dat de procesgang in het kader van de RechtseenheidsKamer (REK) op gespannen voet staat met verschillende bepalingen van de Wet op de Rechterlijke Organisatie, omdat het rechterlijk overleg dat tot REK-beslissingen leidt gevoerd wordt door meer rechters dan de uitspraak uiteindelijk ondertekenen? Komt dit soort rechterlijke besluitvorming wel meer voor, met name dan wanneer het binnen een college gewenst geacht wordt op een bepaald gebied rechtseenheid na te streven, bijvoorbeeld binnen de Hoge Raad? Bent u het eens met de stelling dat een zekere verbreding van de rechterlijke besluitvorming op zich inderdaad gewenst kan zijn in het belang van de rechtseenheid? Bent u bereid een voorstel tot wijziging van de Wet op de Rechterlijke Organisatie bij de Tweede Kamer in te dienen om de mogelijkheid van breed collegiaal overleg een wettelijke basis te geven? Mr. M.L. Thieme c.s.: «Rechtseenheid in de vreemdelingenrechtspraak», i.h.b. blz. 110 en 111	 Ja. Een werkwijze waarbij meer dan drie rechters bij de feitelijke behandeling van een zaak betrokken zijn wordt slechts toegepast bij de Rechtseenheidskamer. De vreemdelingenrechtspraak heeft zich door de afwezigheid van de mogelijkheid van hoger beroep als rechtseenheidbevorderend instrument genoodzaakt gevoeld voor deze werkwijze te kiezen om de eenheid in uitspraken van vreemdelingenrechters te waarborgen. Andere vormen van informeel en meer geformaliseerd collegiaal overleg tussen rechters komen als bekend veelvuldig voor. Daarnaast vindt ook afstemming plaats tussen verschillende rechterlijke colleges. Het ontwerp Vreemdelingenwet, dat in voorbereiding is, voorziet conform het regeerakkoord in de mogelijkheid van hoger beroep tegen rechterlijke uitspraken in vreemdelingenrechterlijke procedures. De regeling van het hoger beroep zal voor de vreemdelingenkamers aanleiding vormen om de rol van de Rechtseenheidskamer opnieuw te bezien. Aanpassing van de Wet op de rechterlijke organisatie aan de werkwijze van de Rechtseenheidskamer in de aangeduide zin is gelet op de onduidelijke toekomst van de Rechtseenheidskamer thans niet opportuun. Wel is het volgende in dit verband van belang. In het rapport «Rechtspraak bij de tijd» heeft de commissie Leemhuis aangegeven dat rechterlijke samenwerking van groot belang is, zowel voor de bewaking van de rechtseenheid als meer in het algemeen. In de lijn van dat rapport is in het regeerakkoord afgesproken dat een Raad voor de rechtspraak zal worden ingesteld. In de Contourennota is voorgesteld dat het organiseren en stimuleren van onderlinge rechterlijke afstemming zonder meer een belangrijke taak van de Raad voor de rechtspraak wordt. Zonder aan de Raad op dit gebied bindende bevoegdheden te geven, zal de Raad die rechterlijke samenwerking vormgeven en organiseren, de resultaten ervan openbaar maken en het gebruik ervan ondersteunen. Bij de verankering van de Raad voor de rechtspraak in de Wet op de rechterlijke organisatie zal ook deze taak een wettelijke plaats krijgen.	 Justitie
 KVR10227.xml	 1999	 CDA	 Deze vragen dienen ter aanvulling op eerdere vragen van het lid Lambrechts, ingezonden 10 augustus 1999 (2989916890).	 Hebt u kennisgenomen van artikelen in diverse media betreffende sterk gestegen kosten van de boeken in de tweede fase van het Voortgezet Onderwijs, en het niet op tijd gereed zijn van de boeken? Wat zijn de redenen voor het niet op tijd beschikbaar zijn van de boeken, als het niet is door eventueel (te) laat bestellen door scholen? Welke consequenties heeft dit voor het onderwijs? Was u op de hoogte van het feit dat de boeken niet tijdig gereed zouden zijn? Hoe groot is de gemiddelde stijging van de kosten voor studieboeken? Waardoor is deze veroorzaakt? Wat zijn de gevolgen hiervan voor de inkomenssituatie van een gezin met bijvoorbeeld twee schoolgaande kinderen? Bent u van mening dat de vergoeding voor overige studiekosten in de eerste fase van de wijziging van de Wet Tegemoetkoming Studiekosten voldoende is om de gestegen kosten, juist voor gezinnen met lagere inkomens, op te vangen? Zo neen, wat en wanneer denkt u daar wat aan te kunnen doen? Deelt u de mening dat de eerste fasewijziging WTS en de gestegen kosten van de boeken de armoedevallen, juist boven het toetsingsinkomen van de WTS extra groot en pijnlijk hebben gemaakt? Treedt dan immers niet een sterke achteruitgang op in netto-inkomen door verlies van subsidie? Kunt u voor deze situatie een oplossing bieden vooruitlopend op de oplossingen in de tweede fase wijziging van de WTS? Wanneer zal het onderzoek van het NIBUD naar de hoogte van de overige kosten in het voortgezet onderwijs gereed zijn?	 Ja. Voor de beantwoording van deze vraag verwijs ik naar de antwoorden op de vragen van het lid Lambrechts, zoals ingezonden 10 augustus 1999 (kenmerk 2989916890). Bij het op de markt komen van de nieuwe schoolboeken voor de tweede fase havo en vwo is een onderzoek naar de kosten hiervan verricht door de VVO, de organisatie van schoolleiders. De conclusie hiervan luidde, dat de kosten van deze leermiddelen, indien alle boeken nieuw zouden worden aangeschaft, gemiddeld ca. f 1000 per jaar zouden bedragen, tegen ca. f 650 in de oude situatie. Op de meeste scholen wordt echter gebruik gemaakt van een boekenfonds of van een huur- of leaseconstructie bij een boekhandel of boekhuis; de kosten die dan aan de ouders in rekening worden gebracht zijn belangrijk lager: het gaat dan om 25 á 35% van de kosten bij nieuwe aanschaf. De kostenstijging bedraagt dan dus ongeveer f 100 per jaar. De genoemde cijfers betreffen gemiddelden; het is uiteraard mogelijk dat op sommige scholen of bij een bepaalde keuze van de vakken de kosten hoger of lager uitvallen. Er is een aantal oorzaken aan te wijzen voor de gestegen kosten. Boeken worden steeds aantrekkelijker uitgevoerd (kleurendruk) en in toenemende mate wordt ingespeeld op de mogelijkheden van de moderne informatie- en communicatietechnologie. Daarnaast is (m.n. in havo) het aantal vakken uitgebreid en zijn ook de accentverschuivingen in de richting van zelfwerkzaamheid en individualisering van invloed op de aard van de benodigde leermiddelen. Scholen kunnen hier overigens zelf keuzen in maken, en ouders kunnen hierop invloed uitoefenen via de Medezeggenschapsraad. Uitgaande van een gemiddelde stijging van 100 gulden, zouden de uitgaven van een gezin met twee kinderen in de tweede fase vo met 200 gulden kunnen stijgen. De totale kosten voor een gezin met twee kinderen zijn afhankelijk van de leeftijd van de kinderen, de schoolsoort en het inkomen van de ouders. Een gezin met twee kinderen in het vo, bijvoorbeeld één in de leeftijd tussen 12–15 jaar en één in de leeftijd tussen 16–18 jaar, maakt gemiddeld de volgende kosten. Voor de 12–15 jarige is men op grond van NIBUD gegevens (februari 1999), gemiddeld tussen 960–1045 gulden kwijt en voor de 16–18 jarige hetzelfde bedrag + f 1 775 voor het lesgeld. Dit komt, inclusief 100 gulden extra voor het kind in de tweede fase vo, neer op een bedrag aan school- en lesgeldkosten dat ligt tussen f 3 795 en f 3 965. De vergoeding per kind is bovenop de normale indexering met 150 gulden gestegen. Bovendien wordt de tegemoetkoming voor 77 000 leerlingen méér verstrekt dan zonder de eerste fase het geval zou zijn geweest. Met deze uitbreiding wordt gemiddeld goed tegemoet gekomen aan gestegen kosten. Overigens geldt de normverhoging voor alle schooltypen en fasen in het voortgezet onderwijs alsook voor de beroepsopleidende leerweg. Het hierboven genoemde gezin krijgt, indien men een belastbaar inkomen heeft beneden f 52 023 een vergoeding van f 3 711. De vergoeding die de WTS biedt, is derhalve gemiddeld nagenoeg toereikend om de noodzakelijke kosten te dekken. Bij het debat naar aanleiding van het wetsvoorstel WTS eerste fase is de vraag aan de orde geweest in welke mate de nieuwe normbedragen voldoende uitkomst bieden aan ouders uit de inkomenscategorie tot f 40 000. Er is door verschillende partijen op gewezen dat de kosten voor bepaalde leerlingen, afhankelijk van schoolsoort, opleiding of opleidingsfase structureel aanzienlijk hoger zouden kunnen uitpakken. Ik heb toegezegd het NIBUD te vragen nader te onderzoeken in welke variatie de schoolkosten zich voordoen. Op grond hiervan zal worden besloten in hoeverre de normvergoeding voor leerlingen uit de laagste inkomensgroep met 50 gulden dan wel maximaal 100 gulden moet worden verhoogd met ingang van 1 augustus 2001. De uitbreiding van de WTS in de eerste fase leidt ertoe dat het aantal rechthebbenden toeneemt en dat de normvergoeding stijgt. Er gaat niemand op achteruit. Wel is het zo dat daardoor het verschil tussen de groep die wel een tegemoetkoming in de studiekosten krijgt en de groep die daar niet voor in aanmerking komt groter is geworden. Dit is een tijdelijke situatie, die met ingang van 1 augustus 2001 zal zijn gerepareerd. In de nota «Meer voor meer» die ik 8 juli jongstleden aan de Tweede Kamer heb gezonden, doe ik voorstellen om de armoedeval op te heffen door invoering van een glijdende schaal. Een belangrijke overweging om de WTS eerste fase in zijn huidige vorm in te voeren, was gelegen in het feit dat daardoor alvast de groep die het meeste nodig heeft, kan profiteren van de uitbreiding van de WTS. Invoering van een inkomensafhankelijke schaal zou namelijk aanzienlijk meer tijd hebben gevergd, vanwege de complexiteit van de uitvoering. Deze afweging is ook nadrukkelijk onderwerp van debat geweest bij de parlementaire behandeling van het wetsvoorstel eerste fase WTS. Bij de behandeling van het wetsvoorstel WTS eerste fase is de Tweede Kamer akkoord gegaan met een tijdelijke vergroting van de armoedeval vanwege de boven genoemde argumenten. Voorwaarde was wel dat het opheffen van de armoedeval hoge prioriteit zou hebben bij het uitwerken van de maatregelen voor de tweede fase. In de nota Meer voor meer wordt dan ook een inkomensafhankelijke glijdende schaal voor de tegemoetkoming studiekosten voorgesteld. In het debat met de Kamer heb ik aangegeven dat ik geen mogelijkheden zie om vooruitlopend op de WTS tweede fase de armoedeval te verkleinen. Het onderzoek van het NIBUD naar de schoolkosten (en van Regioplan naar de regelingen van scholen en gemeenten) zal in de maand september gereed zijn. Ik zal de Kamer vervolgens melden welke conclusies ik hieraan verbind.	 Onderwijs, Cultuur en Wetenschappen
 KVR10228.xml	 1999	 D66	 Vragen naar aanleiding van het bericht in NRC Handelsblad van 19 augustus 1999 dat Enertel in verband met financiële problemen op zoek moet naar een kapitaalkrachtige partner.	 Kent u het bericht waarin staat dat Enertel op zoek moet naar een kapitaalkrachtige partner in verband met financiële problemen? Heeft Enertel u op de hoogte gesteld van deze financiële problemen? Zo ja, wanneer? Welke consequenties hebben de financiële problemen van Enertel voor de aanbesteding en invoering van Kennisnet? Hoe beoordeelt u het financiële risico dat de overheid loopt door met Enertel in zee te gaan? NRC Handelsblad, 19 augustus 1999	 Ja. Ja. EnerTel heeft OCenW (op verzoek) regelmatig op de hoogte gehouden van deze ontwikkelingen. Onder andere met een brief van 16 juli 1999 en voor het laatst in een overleg van 24 augustus jl. Tevens heb ik een onafhankelijk bureau ingeschakeld om mij over de ontwikkelingen in de positie van Worldport en van EnerTel op de hoogte te houden. Voorafgaand aan de gunning zal ik, in het kader van de zogenaamde leveranciertoets, de financiële positie van EnerTel onderzoeken. Hiertoe zal ik ook gebruik maken van externe expertise. Mocht hieruit blijken dat de continuïteit van EnerTel onvoldoende gewaarborgd is, dan zal de gunning van kennisnet aan EnerTel geen doorgang vinden. Voor alle duidelijkheid merk ik op dat er op dit moment geen indicaties zijn dat EnerTel zelf financiële problemen heeft, maar wel de meerderheidsaandeelhouder Worldport. Dat is afhankelijk van de uitkomst van het in mijn antwoord op vraag 3 genoemde onderzoek naar de financiële positie van EnerTel. Ik zeg u toe dat ik de Kamer voorafgaand aan mijn beslissing aangaande de gunning hierover zal informeren.	 Onderwijs, Cultuur en Wetenschappen
 KVR10229.xml	 1999	 CDA	 Vragen over het optrekken van de opheffingsnorm van drie protestants-christelijke basisscholen in de buitenkernen ''s-Heerenbrock, Kamperveen en Zuideinde van de gemeente IJsselmuiden, waardoor het voortbestaan van deze scholen in gevaar komt.	 Kent u het bericht «Dorpsscholen in groot gevaar»? Wordt de opheffingsnorm van de drie protestants-christelijke basisscholen in de buitenkernen van IJsselmuiden (’s-Heerenbrock, Kamperveen en Zuideinde) na de geplande fusie met Kampen van 65 naar 89 gebracht? Zo ja, op basis waarvan wordt dit bepaald en door wie? Deelt u de mening, dat basisscholen een belangrijk onderdeel vormen van leefbare kernen en dat deze voorziening in stand moet blijven? Zo neen, waarom niet? Deelt u voorts de mening dat een mogelijk effect van gemeentelijke herindeling niet mag zijn dat basisscholen gesloten moeten worden? Zo neen, waarom niet? Deelt u de visie dat bij herindeling van gemeenten de bestaande opheffingsnormen voor basisscholen in kernen van kracht zou moeten blijven? Zo neen, waarom niet? Bent u zo nodig bereid maatwerk te leveren in het kader van de gemiddelde schoolgrootte wanneer het afstandscriterium van hemelsbreed 2,5 km. door de natuurlijke barrière van de IJssel in de dagelijkse vervoerspraktijk kilometers meer zal zijn? Zo neen, waarom niet? Nieuwkamper Dagblad, 7 juli 1999	 Ik heb kennis genomen van het bericht Dorpsscholen in groot gevaar in het Nieuwkamper Dagblad van 7 juli jl. Na realisatie van de voorgenomen samenvoeging met de gemeente Kampen zou de opheffingsnorm voor de nieuwe gemeente op grond van een voorlopige berekening worden verhoogd van 69 tot 90 leerlingen. Bij wijziging van de gemeentelijke indeling stelt de minister op grond van artikel 156 Wet op het Primair Onderwijs een nieuwe opheffingsnorm vast voor de betrokken gemeenten. Hij doet dit via een ministeriële regeling waarbij voor de berekening wordt uitgegaan van de oppervlakte land van de nieuwe gemeente en het aantal 4 tot en met 11-jarigen op het moment van de gemeentelijke herindeling. Ik deel de mening dat basisscholen een belangrijk onderdeel vormen van leefbare kernen. Waar dat uit een oogpunt van evenwichtige spreiding en bereikbaarheid nodig is, kunnen onderwijsvoorzieningen in stand blijven. Het belang hiervan is destijds ook onderkend bij de operatie Toerusting en Bereikbaarheid waarbij voor het platteland aanzienlijk lagere normen zijn vastgesteld dan voor stedelijke gebieden. In het kader van genoemde operatie is destijds gekozen voor een verfijnde systematiek op grond van leerlingdichtheid per gemeente; iedere gemeente heeft een eigen norm. In aanvulling hierop zijn instrumenten ontwikkeld om afwegingen te kunnen maken over de spreiding van het onderwijs op lokaal of regionaal niveau. Deze instrumenten zijn a. het werken met een gemiddelde grootte van meerdere scholen en b. het ten behoeve van deze regeling splitsen van gemeentelijk gebied in een landelijk en een stedelijk gedeelte. Ter plaatse zal nauwkeurig onderzocht moeten worden hoe deze instrumenten in de voorgenomen herindeling uitwerken. Met name de mogelijkheid om het gebied van de nieuwe gemeente ten behoeve van deze regeling op te splitsen in een landelijk en een stedelijk gebied kan hierbij betrokken worden. Uit een globale berekening op basis van de voorlopige gegevens blijkt dat hierdoor wellicht 2 van de 3 scholen in stand zouden kunnen blijven. Ik druk mij hier voorzichtig uit omdat het gaat om een voorgenomen herindeling, zodat de basisgegevens nog niet definitief kunnen zijn. In een later stadium kan dit wel definitief worden vastgesteld. In dit verband kan ook nog worden opgemerkt dat de Wet op het Primair Onderwijs recentelijk is gewijzigd, in die zin, dat de nieuwe opheffingsnormen pas een jaar na de datum van herindeling gaan gelden. Hierdoor krijgen besturen meer tijd om op de nieuwe situatie te kunnen inspelen. Naar mijn mening hebben besturen en gemeenten ook in geval van gemeentelijke herindeling voldoende mogelijkheden voor het instandhouden van een goed gespreid net van bereikbare onderwijsvoorzieningen. Ik acht het dan ook niet noodzakelijk dat bij herindeling van gemeenten de bestaande opheffingsnormen voor basisscholen van kracht zouden moeten blijven. Bovendien zou het niet redelijk zijn om in een reeds bestaande gemeente met vergelijkbare leerlingdichtheid een hogere norm te hanteren dan in een samengevoegde gemeente. De wet laat mij geen ruimte af te wijken van de bedoelde bepaling in het kader van de gemiddelde schoolgrootte. In het desbetreffende artikellid wordt gesproken van een straal van 2,5 kilometer, dat wil zeggen de afstand hemelsbreed gemeten. Bij de totstandkoming van deze wettelijke regeling is het aspect van bereikbaarheid nadrukkelijk meegewogen.	 Onderwijs, Cultuur en Wetenschappen
 KVR1023.xml	 1994	 D66	 	 Welke stappen hebt u ondernomen om gebruik van handboeien door anderen dan de politie te voorkomen? Worden, behalve bij Vroom en Dreesman, ook bij andere bedrijven respectievelijk particuliere beveiligingsdiensten handboeien gebruikt? Acht u de kans groot dat gebruik van handboeien door anderen dan de politie, altijd aan rechterlijke toetsing wordt onderworpen? Acht u het niet verstandig, vanwege duidelijkheid en rechtszekerheid voor burgers, om «uiterst ongewenst» gebruik van handboeien door anderen dan de politie wettelijk te verbieden dan wel aan wettelijke voorwaarden te binden? Zie Aanhangsel Handelingen nr. 167, Vergaderjaar 1994–1995	 Zoals wij in antwoord op uw vragen van 27 september betreffende bovenvermeld onderwerp reeds aangaven, is het gebruik van handboeien door anderen dan de politie niet verboden. Niettemin achten wij een dergelijk gebruik in beginsel zeer ongewenst. Hooguit vinden wij dat particulieren in zeer uitzonderlijke gevallen bij aanhouding van een verdachte op heterdaad gebruik moeten kunnen maken van hulpmiddelen, zoals handboeien, mede om te voorkomen dat de aanhoudingsbevoegdheid van artikel 53 van het Wetboek van Strafvordering voor burgers in bepaalde gevallen illusoir wordt. Er bestaat geen registratie van personen of bedrijven die handboeien (doen) dragen. Branchevertegenwoordigende organisaties zijn tegen het gebruik van handboeien door particuliere beveiligers, met name met het oog op de (juridische) gevolgen van handboeiengebruik voor de beveiligingsmedewerker zelf, alsmede het – volgens hen te vermijden – repressieve imago van de branche dat daarvan het gevolg zal zijn. Ook binnen de beveiligingsbranche kent men geen gevallen van het dragen van handboeien door particuliere beveiligingsmedewerkers. Slechts van V&D zijn ons plannen bekend om beveiligingsmedewerkers met handboeien te gaan uitrusten. V&D heeft overigens aangetoond de uitrusting van haar beveiligingsmedewerkers met alle nodige zorg voor te bereiden, zowel op operationeel (scholing, instructies personeel) als beleidsmatig (overleg met politiekorpsen en het ministerie van justitie) niveau. Het is om deze redenen dat wij tot op heden geen maatregelen hebben getroffen om het gebruik van handboeien door particuliere beveiligingsorganisaties te verbieden of te voorkomen. Ten aanzien van particulieren achten wij dat ook niet nodig. Daarbij tekenen wij aan dat ons niet is gebleken van misbruik of andere ongewenste situaties die om dergelijke maatregelen vragen. Wij achten het bestaande wettelijke instrumentarium in combinatie met de mogelijkheid van rechterlijke toetsing achteraf vooralsnog voldoende om het particuliere gebruik van handboeien te controleren, respectievelijk te beheersen. Wij zijn voornemens het thans bij uw Kamer aanhangige wetsvoorstel Wet particuliere beveiligingsorganisaties en recherchebureaus zodanig te wijzigen dat in beginsel het gebruik van handboeien niet is toegestaan en dat in of bij die wet de uitzonderlijke gevallen worden bepaald waarin dit wel kan. Of rechterlijke toetsing daadwerkelijk gestalte krijgt, zal primair afhangen van het initiatief van degene die met het gebruik van handboeien door een medeburger wordt geconfronteerd c.q. zijn opvatting in de concrete situatie over de mate waarin dat gebruik al dan niet gerechtvaardigd was. Wetsvoorstel 23 478	 Binnenlandse Zaken Justitie
 KVR10230.xml	 1999	 SP	 Vragen over ''College Cash'', een vermogensplan waarbij studenten hun rentedragende lening beleggen, zodat ze na de studie een vermogen hebben opgebouwd.	 Kent u «College Cash», een vermogensplan dat studenten stimuleert de rentedragende lening te beleggen om na de studie een vermogen te hebben opgebouwd? Gaat het hier om een studentengrap of is er sprake van een serieus initiatief bedoeld om studenten aan te zetten de studiefinanciering op oneigenlijke wijze te gebruiken? Deelt u de mening dat dit vermogensplan op geen enkele wijze aansluit bij de doelstellingen van het studiefinancieringsbeleid en dat het een bedreiging kan vormen voor het maatschappelijk draagvlak voor dat beleid? Bent u in staat en bereid om in samenwerking met de minister van Financiën alles in het werk te stellen om de vorming van «College Cash» tegen te gaan of het gebruik ervan te verhinderen? Zo neen, waarom niet?	 Ja. De studiefinancieringsgelden zijn uiteraard niet bedoeld om op een dergelijke wijze te worden ingezet. Deze gelden zijn bedoeld om kosten van levensonderhoud en studiekosten van studerenden te dekken. De hoogte van het maandbudget van de studiefinanciering laat in beginsel ook weinig ruimte voor het beleggen van gelden. Ik acht het bestaan van College Cash echter geen bedreiging voor het draagvlak van het studiefinancieringsbeleid, omdat genoegzaam bekend is dat studerenden de studiefinanciering hard nodig hebben om te kunnen studeren en ook als zodanig aanwenden. Dat het bij de aanbieding van College Cash overigens om een studentengrap zou gaan is in het geheel niet gebleken. Ik ben niet van plan om stappen te ondernemen om de vorming of het gebruik van College Cash tegen te gaan, om de volgende redenen. De handelwijze van beleggingsinstellingen staat onder regulier toezicht van de Stichting Toezicht Effectenverkeer. Ik heb mij ervan verzekerd dat deze Stichting ook de aanbiedingen van College Cash controleert. Alleen voorzover mocht blijken, dat College Cash inderdaad een verkeerde voorstelling van zaken zou geven, zou er aanleiding zijn om actie te nemen. Op dit moment heb ik echter nog geen aanleiding te veronderstellen dat dat het geval zou zijn. Ook dit valt overigens in eerste instantie onder de verantwoordelijkheid van de reguliere toezichthoudende organen. Voorts ben ik van mening dat iedere volwassen burger een individuele afweging zal moeten maken om al of niet van dergelijke aanbiedingen gebruik te maken. Studerenden met studiefinanciering wijken daarin niet af van andere burgers en kunnen m.i. een dergelijke afweging ook heel goed maken. Voor het merendeel van de studentenpopulatie zal die afweging naar alle waarschijnlijkheid negatief uitvallen, omdat de financiële draagkracht nu eenmaal beperkt is. Ik vind het daarbij in het algemeen geen taak van de minister om studerenden voor te schrijven waar ze hun geld aan uitgeven.	 Onderwijs, Cultuur en Wetenschappen
 KVR10232.xml	 1999	 D66	 	 Hoe beoordeelt u de situatie op de Molukken gezien de toename van gewelddadigheden de laatste weken? Bent u bereid de Indonesische autoriteiten aan te spreken op de noodzaak van terughoudend optreden en het stopzetten van het geweld? Zo ja, wilt u dit dan doen in bilateraal en in EU-verband? Zo neen, waarom niet? Is het waar dat de noodhulp aan Ambon per 1 september afloopt? Wordt deze voortgezet? Zo ja, in welke vorm? Welke contacten onderhoudt u terzake met de Molukse gemeenschap in Nederland?	 De aanhoudende gewelddadigheden op de Molukken vervullen de regering met zorg en afschuw. De regering betreurt de naar schatting meer dan honderdenvijftig doden en de vele duizenden ontheemden die na het weder opvlammen van het religieuze geweld sinds eind juli moeten worden bijgeteld ondanks inspanningen tot wederzijdse verzoening in de voorafgaande maanden. De verder toegenomen haat tussen de betrokken geloofsgroeperingen staat in schril contrast met de voorheen juist op de Molukken bestaande religieuze tolerantie. Een terugkeer naar vreedzame coëxistentie zal van alle betrokken partijen een enorme inspanning en veel tijd vergen. Ja. Net als bij de rellen in januari jl. heeft Nederland zich ook nu actief opgesteld. Op initiatief van Nederland heeft de Europese Unie de Indonesische regering opnieuw aangesproken en haar diepe bezorgdheid geuit over de gebeurtenissen op Ambon. Op bilateraal vlak zal ik de situatie op de Molukken opnieuw aan de orde stellen tijdens een eind september voorziene ontmoeting met mijn Indonesische collega Alatas, en marge van de Algemene Vergadering van de Verenigde Naties. Het deels door Nederland gefinancierde humanitaire hulpprogramma van UNDP loopt tot eind september. UNDP heeft te kennen gegeven een missie naar de Molukken te sturen om de nieuw ontstane hulpbehoeften in kaart te brengen, zodra de veiligheidssituatie dat toelaat. Tijdens het Algemeen Overleg Indonesië op 20 april jl. heeft de minister voor Ontwikkelingssamenwerking reeds te kennen gegeven dat Nederland bereid is wederom noodhulpfondsen t.b.v. de Molukken beschikbaar te stellen, mocht blijken dat de noden aldaar niet kunnen worden gelenigd met de inmiddels via UNDP beschikbaar gestelde financiële steun. Ik wijs u tot slot op het besluit van de Regering van 20 augustus jl., om via het Joint Committee Nederland-Indonesië NLG 1 miljoen beschikbaar te stellen voor wederopbouw-activiteiten op de Molukken. Minister Van Boxtel voor Grote Steden- en Integratiebeleid onderhoudt als eerst verantwoordelijke de contacten met de Molukse gemeenschap in Nederland. Sinds de eerste berichten over ongeregeldheden op de Molukse eilanden voert hij regelmatig overleg met het «Samenwerkingsverband van Molukse moslims en christenen in Nederland», met de door dit samenwerkingsverband opgerichte stichting «Help Ambon in Nood» en daarmee samenwerkende humanitaire hulporganisaties. In deze contacten heeft hij de gesprekspartners op de hoogte gehouden van de stappen die de Regering met betrekking tot de onlusten en de gevolgen ervan heeft ondernomen. Met hetzelfde doel vond op woensdag 1 september jl. overleg plaats tussen de minister-president, de minister voor Grote Steden- en Integratiebeleid en mijzelf met een brede vertegenwoordiging van deze gemeenschap.	 Buitenlandse Zaken
 KVR10233.xml	 1999	 SP	 Vragen over het formulier dat uitkeringsgerechtigden in de gemeente Wychen samen met het inkomstenformulier moeten inleveren en waarin zij van dag tot dag en van uur tot uur het verblijf van de partner bij de uitkeringsgerechtigde en van de uitkeringsgerechtigde bij de partner moeten specificeren.	 Kent u het formulier dat uitkeringsgerechtigden in de gemeente Wychen samen met het inkomstenformulier moeten inleveren en waarin zij van dag tot dag en van uur tot uur het verblijf van de partner bij de uitkeringsgerechtigde en van de uitkeringsgerechtigde bij de partner moeten specificeren? Is iedere uitkeringsgerechtigde verplicht dit formulier in te vullen en te overhandigen aan de gemeente, of slechts als de gemeente daarvoor gegronde redenen heeft of na een individuele belangenafweging een onderzoek noodzakelijk blijkt? Erkent u dat met het verstrekken van deze privacygevoelige inlichtingen nog op geen enkele wijze een mogelijke financieel economische verstrengeling kan worden vastgesteld en dat dus deze inlichtingen niet doorslaggevend zijn voor het recht op uitkering? Pleegt de gemeente Wychen geen ontoelaatbare inbreuk op de privacy van de uitkeringsgerechtigde aangezien de bedoelde inlichtingen enerzijds van alle uitkeringsgerechtigden worden gevraagd en anderzijds de gevraagde inlichtingen niet noodzakelijk zijn voor het vaststellen van het recht op uitkering? Wordt een dergelijk formulier door meerdere gemeenten gebruikt? Hebben zij hierover het advies ingewonnen van de Registratiekamer? Zo ja, wat is de opvatting van de Registratiekamer over het gebruik van dit formulier? Zo neen, bent u bereid dit alsnog te vragen en de Kamer dat te doen toekomen? Indien een dergelijk formulier toelaatbaar wordt geacht levert de uitkeringsgerechtigde dan niet zelf – in voorkomend geval – een begin van bewijs van een strafbaar feit? Acht u dit aanvaardbaar tegen de achtergrond van het beginsel dat niemand gehouden is aan zijn eigen veroordeling mee te werken? Formulier als bijlage bij de vragen gevoegd Uw circulaire privacykader ABW, 20 februari 1998	 	 Sociale Zaken en Werkgelegenheid
 KVR10234.xml	 1999	 CDA	 Vragen naar aanleiding van een opmerking van minister Herfkens (OS) in een interview in het Financieel Dagblad van 19 augustus 1999 dat het ORET-programma op termijn moet worden afgeschaft.	 Herinnert u zich uw toezegging tijdens de begrotingsbehandeling op 3 december 1998 om een einde te maken aan de stop-en-go-situatie ten aanzien van het bedrijfslevenprogramma? Dient uw opmerking in een interview in het Financieel Dagblad dat het ORET-programma op termijn moet worden afgeschaft, te worden opgevat als een indicatie van de manier waarop een einde gemaakt kan worden aan de stop-en-go-situatie? Kunt u toelichten waarom u in hetzelfde interview stelt dat u zo aardig bent geweest het ORET-programma in grote mate te laten profiteren van de f 60 mln die eind vorig jaar over was, terwijl in werkelijkheid f 115 mln over was en in de suppletoire begroting voor 1999 de meegenomen f 60 mln niet langer voor ORET begoot wordt? Wordt de onderbesteding van de ORET-gelden onder andere veroorzaakt door de onderbezetting bij de Directie Ontwikkelingslanden en Bedrijfsleven (DOB)? Zo ja, welke maatregelen worden ter zake getroffen? Kunt u nader onderbouwen waarom u van mening bent dat de Aziatische crisis nog altijd verantwoordelijk is voor de onderbesteding? Bent u voornemens per 1 januari 2000 het ORET/MILIEV-programma af te schaffen? Zo ja, waarom? Op grond waarvan bent u van oordeel dat het huidige bedrijfsleven-programma ten behoeve van Ontwikkelingssamenwerking niet goed zou functioneren? Handelingen II, vergaderjaar 1998–1999, nr. 33, blz. 2386. Financieel Dagblad, 19 augustus 1999 Kamerstuk 26551, nr. 1, blz. 4, Kamerstuk 26551, nr. 3, blz. 4	 Ja. Ik wees uw Kamer er op dat ik met het doorschuiven van ORET-kasmiddelen naar een volgend jaar wilde vermijden dat het op- en neergaan van het aantal aanvragen voor ORET botst met het beschikbaar zijn van kasmiddelen. Het ORET-programma biedt schenkingen aan overheden van ontwikkelingslanden als subsidie op door hen gewenste aanschaffingen in Nederland. Daarmee gaat het derhalve om gebonden hulp, terwijl in het kader van het verhogen van de kwaliteit van de hulp nu juist ontbinding hoog op de agenda staat. Nederland zal niet unilateraal tot volledige ontbinding van de hulp overgaan; dat zou immers de positie van het Nederlandse bedrijfsleven ondergraven. In DAC-verband wordt al vanaf de jaren zestig gesproken over gezamenlijke ontbinding van hulp. Nadat Nederland jarenlang vergeefs hierop heeft aangedrongen, lijkt er sinds kort beweging te komen in deze discussie. Daarop doelde ik toen ik sprak met de journalist van het Financieel Dagblad. Als we er in slagen internationaal afspraken te maken over het – waarschijnlijk in fasen – afschaffen van de binding van hulp, zou het ORET-programma ophouden te bestaan. Ontbinding van de hulp, mits internationaal, werkt overigens juist ook in het voordeel van het bedrijfsleven, dat dan immers kan participeren in aanbestedingen uit de – veel omvangrijker – hulpbudgetten van andere donoren. Zeker. Ik heb een groot deel van de ruimte die ik heb om kasgelden naar een volgend jaar door te schuiven gebruikt voor het verruimen van de middelen voor ORET. Volgens de prognoses eind vorig jaar zou f 60 mln ruim voldoende zijn om aan de kasbehoefte voor dit jaar te voldoen. Ik zag dus geen reden om f 115 mln door te schuiven. De prognoses die we eind vorig jaar maakten, overigens op basis van prognoses van het bedrijfsleven zelf, bleken al ras veel te optimistisch. Daarom heb ik nadien het budget aangepast. De aard van het programma (subsidie aan overheden van ontwikkelingslanden die deze – al dan niet geheel – doorgeven aan lagere overheden, instellingen en soms bedrijven, voor aankopen in Nederland die ten dele ook commercieel gefinancierd worden door lokale en Nederlandse banken, vaak onder dekking van een verzekeringsmaatschappij die haar risico’s ten dele onderbrengt bij de Nederlandse staat) brengt nu eenmaal met zich mee dat voorspellingen over het doorgaan van contracten in het voorspelde tempo moeilijk zijn. De onderbesteding wordt niet veroorzaakt door vertraging in de behandeling van aanvragen. De Directie Ontwikkelingssamenwerking en Nederlands Bedrijfsleven verricht met grote inzet de behandeling van aanvragen binnen de gestelde tijd. Ik heb verondersteld dat het niet doorgaan of het verdagen van contracten zoals ons dat werd gemeld een gevolg is van de Aziatische crisis, door heroverweging van de voorgestelde projecten door de lokale autoriteiten of door terughoudendheid bij financiers of door beide. Het effect daarvan ijlt waarschijnlijk nog even na. Nee. Ik ben wel van plan het programma in een andere richting te sturen, zoals ik al heb gemeld in het debat met uw Kamer. Overigens is het voortbestaan van het programma afhankelijk van de internationale besluitvorming over ontbinding. Ik heb niet beweerd dat het huidige programma niet goed zou functioneren. Ik heb al in het genoemde debat met de Kamer aangegeven dat ik accenten wil verleggen en waarheen, ter verbetering van het programma. Ik heb toen ook gezegd hoe belangrijk ik private sector bevordering vind.
 KVR10235.xml	 1999	 SP	 Vragen over het feit dat een KLM retour Amsterdam-Curaçao ongeveer twee keer zo duur is als een vergelijkbaar KLM retour Amsterdam-San Francisco, terwijl de afstand circa 1000 km korter is.	 Is een KLM retour Amsterdam–Curac¸ao ca. twee keer zo duur als een vergelijkbaar KLM retour Amsterdam–San Francisco, terwijl de afstand ca. 1000 km korter is? Is dit een gevolg van het feit dat op de route Amsterdam–Curac¸ao de KLM en haar dochter MartinAir het vervoersmonopolie bezitten? Zo neen, waardoor wordt dit verschil dan wel veroorzaakt? Kunt u aangeven welk aandeel goedkope stoelen (21 daagse economy retours) KLM aanbiedt op de routes Amsterdam–Curac¸ao en Amsterdam–Aruba, en welk aandeel goedkope stoelen wordt aangeboden op andere routes, waar sprake is van concurrerende aanbieders? Is het waar dat er zeer lange wachtlijsten bestaan voor goedkope stoelen op vluchten naar de Antillen (en naar Suriname), terwijl er door KLM bovendien regelmatig reeds geboekte goedkope terugvluchten geannuleerd worden, waarbij passagiers als «oplossing» kunnen overboeken naar een duurdere stoel op dezelfde vlucht? Is het waar dat op andere KLM-bestemmingen naar het Caribisch gebied de retourtarieven honderden guldens lager liggen en wachtlijsten een onbekend fenomeen zijn? Is het waar dat het nieuwe «open skies» verdrag het monopolie van KLM/MartinAir op de route Amsterdam–Antillen feitelijk in stand houdt, omdat Amerikaanse maatschappijen die landingsrechten hebben op de tussenstop in de Antillen geen passagiers mogen laten in- of uitstappen? Acht u het uw taak om in het kader van de bilaterale luchtvaartverdragen monopolies te bestrijden en betaalbare tarieven te bevorderen? Zo ja, hoe valt dit te rijmen met de situatie op de routes Amsterdam–Antillen?	 Navraag bij de KLM leert dat een vergelijkbaar 21 daags economy retourtarief naar San Francisco f 200,- goedkoper is. Het feit dat de KLM als enige participeert in de vervoersmogelijkheden, zoals dat is vastgelegd in het Protocol tussen Nederland en de Nederlandse Antillen, is het gevolg van de samenwerking met de Antilliaanse Luchtvaart Maatschappij (ALM), die geen eigen vliegtuigen heeft om zelf een dergelijke operatie te starten. Martinair, als commercieel onafhankelijk opererende luchtvaartmaatschappij (50% eigendom KLM) wordt door de voorwaarden van het Protocol, waar de Nederlandse Antillen tot nu toe aan vast hebben gehouden, beperkt tot het uitvoeren van uitsluitend zgn. Inclusive Tour vluchten. Daarbij worden de stoelen uitsluitend als onderdeel van toeristische pakketten door reisorganisaties verkocht. Andere Nederlandse luchtvaartmaatschappijen blijken tot nu toe geen interesse te hebben in het vliegen op deze routes. Belangrijkste oorzaak voor het verschil in tarieven ligt in het grote verschil in marktmogelijkheden van de bestemmingen. Een bestemming als San Francisco heeft een beduidend groter potentieel en een meer evenwichtige mix van vervoer van zakelijke en toeristische aard. Daardoor is een dagelijkse frequentie mogelijk en kunnen hoge business class opbrengsten lagere economy class opbrengsten compenseren. Op de Antillen is bijna geen business class vervoer en wordt meestal tegen de laagste tarieven gereisd waardoor die gemiddeld hoger worden. Overigens kan ik u melden dat de NMa momenteel een onderzoek instelt naar de tarieven op deze routes. Over deze gegevens beschik ik zelf niet, echter navraag bij de KLM leert dat, in lijn met hetgeen in het voorgaande antwoord werd gemeld, het aandeel goedkopere economy tarieven op vluchten naar de Antillen in verhouding substantieel groter is dan op andere bestemmingen waar een meer evenwichtige mix van zakelijk en toeristisch vervoer bestaat. Volgens de KLM zijn er momenteel geen wachtlijsten naar de Antillen en Suriname. Wel zijn er doorgaans wachtlijsten voor vluchten in het hoogseizoen (eind december en zomervakantie). Ondanks inzet van extra capaciteit door de KLM is dit niet te vermijden. Gedurende het hoogseizoen geldt dit echter ook voor andere bestemmingen. De KLM annuleert geen geboekte en betaalde vervoersafspraken. Het komt wel voor dat stoelen worden gereserveerd maar niet betaald. Aangezien directe betaling bij boeking onderdeel uitmaakt van de voorwaarden van het goedkopere tarief, vervallen dergelijke reserveringen indien andere passagiers voor deze tarieven willen boeken en wel direct betalen. Ook komt het voor dat passagiers moeten bijbetalen, conform de vooraf bekende vervoersvoorwaarden, als zij hun datum van terugvlucht wijzigen. Neen, de KLM vliegt niet naar andere eilanden in het Caribische gebied dan de Nederlandse Antillen, te weten Curac¸ao, St. Maarten, Bonaire en Aruba. Een nieuw Protocol, waarover op 11 oktober as. naar verwachting de finale onderhandelingen kunnen plaatsvinden, biedt in beginsel de mogelijkheid dat eventueel Amerikaanse maatschappijen dan juist wel passagiers mogen laten uitstappen/instappen. Dit wordt mogelijk gemaakt door het feit dat met de inwerkingtreding van het Nieuwe Protocol het beginsel van zgn. grand carbotage (binnenlands vervoer) wordt opgeheven. Of in de praktijk van deze mogelijkheid door Amerikaanse maatschappijen gebruik zal worden gemaakt, is vooralsnog niet duidelijk. In beginsel streef ik naar marktwerking in de luchtvaart. Binnen Europa en onder andere op routes tussen Nederland en de Verenigde Staten heeft dit streven concreet resultaat opgeleverd. In de relatie met de Antillen is echter sprake van andere omstandigheden waarbij ook rekening dient te worden gehouden met het belang van een continue en betrouwbare verbinding. Een nieuw protocol biedt maatschappijen in beginsel de mogelijkheid om tussen Nederland en de Nederlandse Antillen te gaan vliegen in overeenstemming met geldende bilaterale afspraken met derde landen. Zoals onder 6 is aangegeven bieden de nieuwe afspraken met de Antillen en de, reeds lang bestaande, liberale afspraken tussen Nederland en de Verenigde Staten de mogelijkheid voor meer concurrentie. Overigens kunnen luchtvaartmaatschappijen uit andere landen rechtstreeks uit hun eigen land naar de Antillen vliegen. Op die wijze kunnen passagiers vanaf Amsterdam, met een overstap, naar de Antillen vliegen. Maatschappijen uit Duitsland, België en Portugal vliegen, of vlogen recent, naar Antilliaanse bestemmingen.	 Verkeer en Waterstaat
 KVR10237.xml	 1999	 SP	 Vragen over de opstelling van de gemeente Harmelen bij het zoeken van een aangepaste woning voor een familie met een gehandicapt kind, en over achterstanden bij het behandelen van aanvragen voor woningaanpassing door het College voor Zorgverzekeringen.	 Bent u op de hoogte van de houding van de gemeente Harmelen bij het zoeken van een aangepaste woning voor een familie met een gehandicapt kind? Acht u dit een coöperatieve houding? Vindt u dat een gemeente, indien in een bestaande woning geen aanpassingen mogelijk zijn, zich maximaal moet inspannen om een andere oplossing te vinden? Deelt u de mening dat hiervan bij deze familie geen sprake van is geweest? Hoe verhoudt de opstelling van de gemeente Harmelen zich met de in artikel 2 van de WVG verwoorde «zorgplicht»? Hoe moet dit artikel naar uw opvatting door gemeenten geïnterpreteerd worden? Houdt dit volgens u bij voorbeeld in dat een gemeente moet zorgen dat er voldoende aangepaste of aanpasbare woningen voorhanden zijn voor de in de gemeente woonachtige gehandicapten? Krijgen aanvragers van woningaanpassingen bij het College voor Zorgverzekeringen, te horen dat aanvragen nog niet in behandeling kunnen worden genomen vanwege de achterstanden, en dat in behandeling nemen nog wel drie maanden kan duren? Vindt u dit acceptabel? Is deze handelwijze in strijd met de wettelijke termijnen van de Algemene Wet Bestuursrecht? Zo neen, waarom niet? Vindt u dat, indien er sprake is van structurele achterstanden, het capaciteitsprobleem bij de behandeling van de aanvragen moet worden opgelost? Zo ja, bent u bereid hiertoe te ondernemen? Rijn en Gouwe, 10 juni 1999	 	 Sociale Zaken en Werkgelegenheid
 KVR10238.xml	 1999	 CDA	 Vragen naar aanleiding van een bericht in NRC Handelsblad dat de Antilliaanse Statenvoorzitter en prominente Antilliaanse zakenlieden op Curaçao sinds 1998 de overtocht naar Nederland van tientallen zwaar verslaafde drugsgebruikers hebben bewerkstelligd. De verslaafden verbleven in het centrum De Schakel in Beekbergen.	 Is het waar dat de Antilliaanse Statenvoorzitter en prominente Antilliaanse zakenlieden op Curac¸ao sinds vorig jaar de overtocht naar Nederland van tientallen zwaar verslaafde drugsgebruikers hebben bewerkstelligd? Is er enige financiële betrokkenheid van de Antilliaanse overheid bij dit particulier initiatief? Bent u van mening dat De Schakel in Beekbergen het meest aangewezen opvangcentrum voor deze verslaafden is? Kunt u aangeven hoeveel verslaafden naar Nederland zijn gekomen? Kunt u aangeven waar verslaafden die hun kuur niet hebben afgemaakt momenteel verblijven? Kunt u aangeven of verslaafden die hun kuur wel hebben afgemaakt zijn teruggekeerd naar de Nederlandse Antillen? Is de Nederlandse overheid op enigerlei wijze betrokken bij het Antilliaanse initiatief? Zo niet, wat is uw opvatting hierover? Geeft een en ander u aanleiding stappen te ondernemen? NRC Handelsblad	 De Gevolmachtigde Minister heeft laten weten dat de regering van de Nederlandse Antillen niet betrokken is bij de uitzending van verslaafden voor behandeling buiten de Nederlandse Antillen. Vraag van het lid Te Veldhuis tijdens het Algemeen Overleg met de vaste commissie voor Nederlands-Antilliaanse en Arubaanse Zaken op 23 juni 1999. Met betrekking tot de bijstandsverlening aan Antillianen die in De Schakel verblijven heeft de Gemeente Apeldoorn een onderzoek ingesteld. Dit onderzoek heeft ertoe geleid dat de afspraken die er tussen de gemeente Apeldoorn en De Schakel waren gemaakt omtrent de bijstandsverlening aan Antillianen in De Schakel zijn herzien, waardoor het opvangcentrum niet meer zal optreden als intermediair voor de ontvangst van bijstandsgelden van zijn bewoners. De bijstandsuitvoering ten aanzien van personen in De Schakel zal voortaan daardoor onder dezelfde voorwaarden plaatsvinden als ten aanzien van overige bijstandscliënten. De gemeente heeft in haar onderzoek overigens geen fraude met uitkeringen kunnen constateren. Door het Ministerie van Sociale Zaken en Werkgelegenheid zal de controle op de juiste wetsuitvoering door de Gemeente Apeldoorn op de gebruikelijke wijze bij het indienen van de jaaropgave inzake de rijksvergoeding voor bijstandskosten worden uitgevoerd. Aanhangsel Handelingen, nr. 1721, vergaderjaar 1998–1999. Kamerstuk 26 200 IV, nr. 20
 KVR1024.xml	 1995	 VVD	 De vragen betreffen de verkeersveiligheid van zeer open asfaltbeton (ZOAB) bij winterse omstandigheden en de mogelijkheden tot gladheidsbestrijding.	 Zijn de berichten waar, als zouden weersomstandigheden met sneeuw, ijzel en gladheid op wegvakken met zeer open asfaltbeton (ZOAB) in vergelijking tot andere wegvakken een grotere verkeersonveiligheid tot gevolg hebben? Is bij de keuze voor ZOAB het gladheidseffect in relatie tot de verkeersveiligheid expliciet meegewogen? Is gladheidsbestrijding op wegen met een wegdek van ZOAB minder effectief? Zo ja, met welke maatregelen wilt u dan de verkeersveiligheid bevorderen? Kunt u daarbij gebruik maken van ervaringen elders? Bent u bereid een nader onderzoek in te stellen naar de verkeersveiligheid van ZOAB onder winterse omstandigheden en de Kamer over de resultaten hiervan te berichten? Algemeen Dagblad, 9 januari 1995	 Het beeld betreffende de gladheidsbestrijding op het zeer open asfaltbeton (ZOAB) is gedifferentieerd. De ontstane gladheid bij sneeuwval en ijzel kunnen niet zonder meer met elkaar vergeleken worden. Bij ijzel is de gladheidsbestrijding op ZOAB moeilijker dan op dicht asfaltbeton. Dit is bij sneeuwval juist omgekeerd waar gladheid op ZOAB weer beter bestreden kan worden dan bij dicht asfaltbeton. Wel is het zo dat naar aanleiding van recent uitgevoerde evaluatie op ZOAB wegvakken significant meer ongevallen bij ijzelomstandigheden zijn geweest dan op wegvakken met dicht asfaltbeton. De definitieve keuze in 1987 om ZOAB te gaan toepassen was gebaseerd op een integrale afweging van diverse belangen. Daarbij is de gladheidsbestrijding onder normale omstandigheden meegenomen. Verkeersveiligheid nam daarbij een prominente plaats in. Omdat het gedrag van ZOAB als een relatief nieuw materiaal niet op alle terreinen volledig bekend is, worden de ervaringen gevolgd en getoetst aan de vroegere afwegingen. Er kan niet zonder meer gezegd worden dat de gladheidsbestrijding op ZOAB minder effectief is, wel dat zij anders is. ZOAB vraagt, met name bij ijzel om specifieke maatregelen die duidelijk anders zijn dan bij dicht asfaltbeton. Deze maatregelen worden op dit moment gee¨valueerd naar aanleiding van de recente ijzelperiodes. Het doel hiervan is de huidige gladheidsbestrijdingssystematiek hierop aan te passen. Ervaringen van elders zijn slechts in geringe mate aanwezig. Nederland is in wezen koploper op het gebied van de toepassing van ZOAB. Naast Nederland hebben slechts Oostenrijk en Frankrijk op grote schaal ZOAB op het hoofdwegennet. Recente informatie uit Frankrijk leert dat zich ook daar soortgelijke problemen hebben voorgedaan. Uiteraard zijn en worden ervaringen uitgewisseld. Direct na de ijzelperiode gedurende het afgelopen kerst-weekend is een aantal vragen over de gebeurtenissen bij de wegbeheerders van de Rijkswaterstaat uitgezet. De resultaten van deze inventarisatie zullen de basis voor onderzoek vormen naar aspecten van de wintergladheidsbestrijding die op dit moment nog onbekend zijn, waarbij het verkeersveiligheidsaspect in het onderzoek een belangrijke rol zal spelen. Over de uitkomsten en over eventuele toekomstige maatregelen zal ik de Tweede Kamer ten behoeve van het Nota-overleg «verkeersveiligheid» nader informeren.	 Verkeer en Waterstaat
 KVR10240.xml	 1999	 RPF	 Vragen over patenten van het Amerikaanse Delta Pine & Land Company (Monsanto-conern) inzake terminator-technologie in de landbouw, en over de effecten van deze technologie op planten, insecten en voedselveiligheid, gezien de complexe genetische wijzigingen.	 Hebt u kennisgenomen van de berichtgeving over de terminator technologie die de landbouw bedreigt? Heeft het bedrijf Delta Pine & Land Company, onderdeel van het Monsanto-concern, samen met het Amerikaanse ministerie van Landbouw (USDA) een patent op de terminator-technologie in 78 landen in de wereld? Is het waar dat het USDA 5% van eventuele toekomstige opbrengsten van de terminator-technologie zal ontvangen? Zo ja, hoe is deze financiële constructie tot stand gekomen? Wat is uw oordeel over een dergelijke financiële constructie tussen bedrijfsleven en overheid? Heeft dit Amerikaanse bedrijf in Nederland reeds een patent op deze terminator-technologie ontvangen? Wat is uw standpunt ten aanzien van deze technologie en het al dan niet verlenen van patent hierop? Wordt in Nederland ook aan de ontwikkeling van de terminator-technologie gewerkt? Zo ja, is de overheid (financieel) betrokken bij deze ontwikkelingen? Kunnen stuifmeelkorrels van de terminatorgewassen overslaan op andere al dan niet wilde gewassen in de omgeving, met als gevolg dat de zaden van deze gewassen niet meer kiemkrachtig zijn? Zo ja, staat dit dan niet op gespannen voet met de technisch-wetenschappelijke inschatting van de COGEM dat de bruikbaarheid van deze technologie voor de inperking van de transgene gewassen een interessante gedachte is? Bestaat voldoende inzicht in de mogelijke effecten van de terminator-technieken op schimmels, bacteriën en planten en dieren waaronder met name insecten? Bestaat inzicht in het risico voor mens, milieu en voedselveiligheid van een onvolledig tot uitdrukking komen van de verschillende, complexe genetische wijzigingen die betrokken zijn bij deze techniek? «Terminator-technologie bedreigt landbouw», Telegraaf, 7 augustus 1999 Zie brief COGEM, 15 april 1999, hierin worden geen standpunten ingenomen doch slechts ontwikkelingen gesignaleerd	 	 Landbouw, Natuurbeheer en Visserij
 KVR10241.xml	 1999	 PvdA	 Vragen over het waarborgen van de bescherming van natuurwaarden bij overdracht van de Staatsbosbeheer-kampeerterreinen (nu: Nivon/Stichting Natuurvriendenhuizen) aan een commerciële exploitant.	 Bent u bekend met de situatie dat het Nivon/Stichting Nauurvriendenhuizen voornemens is het beheer en de exploitatie van de SBB-kampeerterreinen over te dragen aan een commerciële exploitant? Op welke wijze ziet u toe op deze overdracht, gezien uw betrokkenheid in het verleden en de toentertijd door u gestelde voorwaarden? Deelt u de mening dat voor een opvolgende beheerder en exploitant van de SBB-kampeerterreinen dezelfde voorwaarden voor wat betreft beheer en exploitatie van de terreinen gesteld dienen te worden als aan het Nivo/Stichting Natuurvriendenhuizen? Op welke wijze kunt u garanderen dat SBB er zorg voor draagt dat, in de bepalingen met betrekking tot erfpacht van de gronden van staatsbosbeheer, dezelfde voorwaarden gehanteerd worden ten aanzien van de bescherming van de natuurwaarden als u toentertijd zelf hebt gesteld aan het Nivon? Op welke wijze denkt u erop toe te zien dat het Nivon/Stichting Natuurvriendenhuizen het beheer en de exploitatie overdraagt aan een beheerder en exploitant, die voldoet aan de normen voor integere contractpartner waarmee SBB een overeenkomst van erfpacht kan afsluiten? Deelt u de mening dat voorkomen moet worden dat er onomkeerbare besluiten worden genomen of activiteiten worden uitgevoerd door het Nivon/Stichting Natuurvriendenhuizen, dan wel een andere opvolgende exploitant, die in strijd blijken te zijn met het Rijksbeleid ten aanzien van uit- of aanbestedingen dan wel bescherming van natuurwaarden, zoals door het Rijk eerder in deze situatie is gehanteerd? Zo ja, bent u bereid om te bevorderen dat dergelijke besluiten respectievelijk activiteiten worden voorkomen?	 Het voornemen van het NIVON is mij bekend. Op 23 december 1993 hebben Staatsbosbeheer en de vereniging Nederlands Instituut voor Volksontwikkeling en Natuurvriendenwerk (NIVON) een overeenkomst gesloten waarbij de zeven algemene kampeerterreinen van Staatsbosbeheer in erfpacht werden overgedaan aan het NIVON, met verlening van opstalrecht. In het erfpachtcontract zijn voor de duur van dat contract voorwaarden opgenomen die tot doel hebben het groene en rustige karakter van de kampeerterreinen en de kwaliteit van de natuurlijke omgeving te waarborgen. Die voorwaarden gelden onverkort voor de eventuele opvolgende erfpachters. Zonder voorafgaande schriftelijke toestemming van Staatsbosbeheer kan het erfpachtrecht niet overgaan van het NIVON naar een volgende erfpachter. Ik acht dit voldoende zekerheid. Ik ga ervan uit dat Staatsbosbeheer erop toeziet dat de exploitatie van de kampeerterreinen die in het geding zijn blijvend geschiedt overeenkomstig de voorwaarden van de erfpachtovereenkomst.	 Landbouw, Natuurbeheer en Visserij (LNV)
 KVR10243.xml	 1999	 PvdA	 Vragen over de risico''s van een vermogensplan voor studenten, waarbij tijdens de introductieweken het beleggen van de studiefinanciering in de vorm van de maximale rentedragende lening wordt gepropageerd.	 Kent u College Cash, een vermogensplan voor studenten dat tijdens de huidige introductieweken onder de aandacht wordt gebracht? Hoe oordeelt u over de oproep van College Cash aan studenten om een maximale rentedragende lening op te nemen, deze te beleggen en zo «een goede basis op te bouwen voor een behoorlijk kapitaal»: «Een bedrag dat na de studie bijvoorbeeld aangewend kan worden om een huis te financieren of om een eigen onderneming te starten»? Acht u dit vermogensplan in overeenstemming met het doel van de Wet op de studiefinanciering, omschreven in artikel 2, namelijk om een regeling te geven van de studiefinanciering voor studerenden die volledig onderwijs volgen en nog niet de leeftijd van 27 jaar hebben bereikt? Is u bekend op grond van welke prestaties in het verleden College Cash een gemiddeld onbelast rendement van 7 tot 9% voorspiegelt? Bent u bereid bij de voorlichting ten aanzien van de studiefinanciering specifiek aandacht te besteden aan de risico’s van dergelijke vermogensplannen, aangezien een rentedragende schuld moet worden voldaan en beleggingsrendementen kunnen tegenvallen? Persbericht College Cash, augustus 1999	 Ja. De studiefinancieringsgelden zijn uiteraard niet bedoeld om op een dergelijke wijze te worden ingezet. Deze gelden zijn bedoeld om kosten van levensonderhoud en studiekosten van studerenden te dekken. De hoogte van het maandbudget van de studiefinanciering laat in beginsel ook weinig ruimte voor het beleggen van gelden. Daar staat tegenover dat iedere volwassen burger een individuele afweging zal moeten maken om al of niet van dergelijke aanbiedingen gebruik te maken. Studerenden met studiefinanciering wijken daarin niet af van andere burgers en kunnen m.i. een dergelijke afweging ook heel goed maken. Voor het merendeel van de studentenpopulatie zal die afweging naar alle waarschijnlijkheid negatief uitvallen, omdat de financiële draagkracht nu eenmaal beperkt is. Ik vind het daarbij in het algemeen geen taak van de minister om studerenden voor te schrijven waar ze hun geld aan uitgeven. Dat is mij niet bekend. De handelwijze van beleggingsinstellingen staat onder toezicht van de Stichting Toezicht Effectenverkeer. Ik heb mij ervan verzekerd dat deze Stichting ook de aanbiedingen van College Cash controleert. Neen. Zoals ik ook hiervoor heb geantwoord ben ik niet in de positie om studerenden aanwijzingen te geven hoe ze hun inkomen moeten besteden. Indien echter mocht blijken, dat College Cash inderdaad een verkeerde voorstelling van zaken zou geven, zou er aanleiding zijn om actie te nemen. Op dit moment heb ik echter nog geen aanleiding te veronderstellen dat dat het geval zou zijn. Ook dit valt overigens in eerste instantie onder de verantwoordelijkheid van de reguliere toezichthoudende organen.	 Onderwijs, Cultuur en Wetenschappen
 KVR10246.xml	 1999	 CDA	 Vragen naar aanleiding van een bericht uit de Telegraaf van 8 september 1999 dat elf grote commerciële bureaus dreigen met stopzetting van scholings- en banenprojecten voor langdurig werklozen vanwege de patstelling rond de subsidies uit het Europees Sociaal Fonds.	 Is het u bekend dat elf grote commerciële bureaus dreigen met stopzetting van scholings- en banenprojecten voor langdurig werklozen vanwege de patstelling rond de subsidies uit het Europees Sociaal Fonds? Is het u bekend of er nog meer projecten zijn die vanwege de onzekerheid rond ESF-subsidie niet per 1 september 1999 van start zijn gegaan, dan wel dreigen te worden stopgezet? Zo ja, kunt u hiervan een overzicht verstrekken? Hoe beoordeelt u deze gang van zaken? Deelt u het oordeel dat het hier om een onbedoelde en ongewenste ontwikkeling gaat, waardoor langdurig werkzoekende werklozen in hun kansen en perspectieven worden belemmerd? Welke stappen gaat u nemen om te voorkomen dat meer projecten voortijdig moeten worden afgebroken? Welke maatregelen neemt u om goedgekeurde projecten, die mede om reden van onzekerheid inzake ESF-subsidie niet van start zijn gegaan, alsnog te laten starten? Telegraaf, 8 september 1999	 Ik heb kennisgenomen van het artikel uit de Telegraaf. Van een patstelling is echter geen sprake, zoals blijkt uit de beantwoording van de vragen 3 en 4. Er hebben mij signalen bereikt van projectuitvoerders die aangaven in financiële problemen te geraken. Echter, indien Arbeidsvoorziening een project goedkeurt en aldus beschikt, kan het betreffende project starten. Om problemen als door u omschreven te voorkomen heb ik direct na de kennisgeving van de Europese Commissie, 16 juli 1999 dat het betalen van voorschotten aan Nederland voorlopig geblokkeerd werd, maatregelen genomen om te voorkomen dat goede projecten in hun voortgang belemmerd zouden worden. Zo heeft de Minister van Financiën ingestemd met mijn voornemen in augustus van dit jaar een voorschot van 150 miljoen beschikbaar te stellen om de voortgang van goede projecten te waarborgen. Arbeidsvoorziening heeft een procedure ontworpen om te bepalen of een project ten laste van dit budget een voorschot zou ontvangen. Hierbij wordt de kwaliteit van de projecten, de rechtmatigheid van de betalingen en de liquiditeitspositie van de betreffende projectaanvrager getoetst. Het is juist dat de ESF-bepalingen van Arbeidsvoorziening vertragingen hebben ondervonden. Na de constatering, in het afgelopen voorjaar, van de Europese Commissie dat bij een aantal projecten sprake was van onregelmatigheden is met verdere betalingen ten behoeve van projecten uiteraard zeer zorgvuldig en voorzichtig omgegaan. Tevens is bij een aantal aanvragers terughoudendheid in het doen van een aanvraag te bemerken. Dit gold in het bijzonder voor aanvragers, van wie Arbeidsvoorziening momenteel lopende projecten op onregelmatigheden onderzoekt. In overleg met mijn departement heeft Arbeidsvoorziening aangegeven er alles aan te doen om het beschikken en betalen van projecten te bespoedigen, overigens met behoud van een strikte rechtmatigheidscontrole. De toets op de liquiditeitspositie van de projecten zal niet meer worden uitgevoerd, omdat inmiddels extra middelen (200 miljoen) beschikbaar zijn om alle benodigde voorschotten in 1999 te kunnen betalen. Over de voortgang van de betalingen zal ik frequent door Arbeidsvoorziening op de hoogte worden gehouden. Aangezien er van de Europese Commissie nog geen zekerheid is verkregen over het moment van deblokkeren heb ik, zoals ik reeds aangaf bij vraag 3, in overleg met de Minister van Financiën inmiddels voldoende middelen kunnen reserveren om alle benodigde voorschotten in 1999 te kunnen betalen, zodat de voortgang van de goedgekeurde projecten gewaarborgd is.	 Sociale Zaken en Werkgelegenheid
 KVR10247.xml	 1999	 PvdA	 Vragen over beslaglegging op het loon van een zelfstandig wonende 20-jarige waarbij op f1100,- beslag wordt gelegd, zodat de 20-jarige een inkomen van f320,- per maand over houdt.	 Kent u het standpunt van de Klachtencommissie van de Koninklijke Vereniging van Gerechtsdeurwaarders te Utrecht dat ingeval van een beslag op een inkomen van een 18- tot 21-jarige de beslagvrije voet niet meer is dan 90% van de in de Bijstandswet genoemde minimum normbedragen voor deze groepen? Vindt u dat de wet juist wordt toegepast indien bij een beslag op het inkomen van een 20 jarige zelfstandige wonende een inkomen gelaten wordt van f 320,– per maand, terwijl op f 1100,– beslag gelegd wordt? Zo niet, bent u bereid de Gerechtsdeurwaarders zodanig te instrueren over de toepassing van de wet dat een zelfstandig wonende 18- tot 21-jarige een beslagvrij inkomen gelaten wordt waaruit de primaire leef- en woonlasten kunnen worden betaald? Klacht van N.A. E. te Den Haag via de sociaal raadsvrouw J. Pluijmers, Den Haag	 Ja, uit nadere informatie blijkt overigens dat het hierbij gaat om een standpunt van de Klachtencommissie van de Koninklijke Vereniging van Gerechtdeurwaarders in een individuele casus. Het Wetboek van Burgerlijke Rechtsvordering geeft in artikel 475d e.v. de normen voor het berekenen van de beslagvrije voet. Op basis van de verstrekte gegevens kan in onvoldoende mate worden beoordeeld of de regeling van de beslagvrije voet in dit concrete geval juist is toegepast. Van een instructie van de Gerechtsdeurwaarders kan geen sprake zijn. Laatstgenoemden zijn gebonden aan de regels die zijn vastgelegd in het Wetboek van Burgerlijke Rechtsvordering. Het is eventueel aan de rechter om te beoordelen of in een individueel geval sprake is van een juiste toepassing van de beslagvrije voet regeling.	 Sociale Zaken en Werkgelegenheid (SZW)
 KVR10249.xml	 1999	 SP	 Vragen naar aanleiding van verwarring over de uitleg van de Regeling Gebruikelijke Vakantieduur voor mensen die een uitkering ontvangen op grond van de Algemene Bijstandswet.	 Bent u op de hoogte van de verwarring die er is ontstaan over de uitleg van de Regeling Gebruikelijke Vakantieduur voor mensen die een uitkering ontvangen op grond van de Algemene Bijstandswet? Kunt u aangeven in welke gevallen een uitkeringsgerechtigde toestemming moet vragen aan de sociale dienst om naar het buitenland te gaan? Is die toestemming vereist wanneer betrokkene een (deel van een) dag in het buitenland is of pas wanneer hij langer dan een dag in het buitenland verblijft? Wanneer is er in de in vraag 2 genoemde gevallen sprake van een vakantiedag die in mindering komt op de vakantieperiode van 4 weken waar een uitkeringsgerechtigde recht op heeft? Bent u bereid de gemeenten van uw standpunt op de hoogte te brengen? Limburgs Dagblad, 26 augustus 1999	 Ik heb vernomen dat de gemeente Heerlen een informatiebulletin gebruikte waarmede de indruk werd gewekt dat de betrokkene voor elk verblijf buiten de gemeente eerst toestemming moest vragen. Inmiddels hebben de Burgemeester en Wethouders van de gemeente Heerlen op dat punt een verduidelijking in het formulier aangebracht. Artikel 9, eerste lid, onderdeel d, van de Algemene bijstandswet bepaalt dat geen recht op bijstand bestaat als de belanghebbende langer dan de gebruikelijke vakantieduur buiten Nederland verblijft. Een en ander vloeit voort uit het territorialiteitsbeginsel van artikel 7, eerste lid, Algemene bijstandswet dat bepaalt dat uitsluitend bijstand kan worden verleend aan hier te lande verblijvende personen. De belanghebbende dient op grond van artikel 65, eerste lid, Algemene bijstandswet, elk verblijf in het buitenland waarvan hem redelijkerwijs duidelijk moet zijn dat dit van invloed kan zijn op zijn recht op bijstand aan Burgemeester en Wethouders te melden. De gemeente stelt vervolgens vast of het verblijven buiten Nederland consequenties moet hebben voor de bijstandsuitkering. Het hiervoor aangegeven standpunt vloeit rechtstreeks voort uit de Algemene bijstandswet. In het onderhavige geval gaat het om één situatie in één gemeente en de betreffende gemeente heeft, zoals blijkt uit het antwoord op vraag 1, haar formulieren inmiddels aangepast. Verdere voorlichting lijkt mij derhalve niet noodzakelijk.	 Sociale Zaken en Werkgelegenheid
 KVR1025.xml	 1995	 GroenLinks	 De vragen betreffen de verder besluitvorming over de Betuwelijn, naar aanleiding van een onderzoeksrapport van de TU Delft naar een methode voor een Veiligheids Effect Rapportage, waarin een casestudie over de Betuwelijn is opgenomen.	 Kent u het recente artikel over een onderzoeksrapport van de TU Delft naar een methode voor een Veiligheids Effect Rapportage, waarin een casestudie over de Betuwelijn is opgenomen? Bent u al tweee¨neenhalf jaar in het bezit van dit rapport? Zo ja, wat is de reden dat u dit rapport geen rol heeft laten spelen in de besluitvorming over de Betuwelijn? Als u inderdaad dit rapport al tweee¨neenhalf jaar in uw bezit heeft, hoe is dit dan te rijmen met het antwoord op de schriftelijke vragen over een veiligheidsrapportage, 26 juli 1994? Wat is uw oordeel over de conclusies van het rapport dat bij de plannen voor de Betuwelijn onvoldoende rekening is gehouden met de veiligheid, aangezien er voornamelijk is gekeken naar transport van gevaarlijke stoffen en dat andere veiligheidsrisico’s nauwelijks genoemd worden? Bent u nog steeds de mening toegedaan dat er voldoende informatie beschikbaar is om de veiligheidsaspecten van de Betuweroute te beoordelen ondanks het rapport van de TU Delft? Op welke veiligheidsaspecten heeft de informatie die tot dusverre openbaar is geworden betrekking? Wilt u een reactie geven op de conclusie dat kostbare aanpassingen noodzakelijk zullen zijn bij aanleg van de Betuwelijn? Wat is uw oordeel over de aanbeveling om technische alternatieven nogmaals grondig te analyseren, zoals het transport van gevaarlijke stoffen door pijpleidingen en via de binnenvaart, en ondergrondse aanleg? Heeft u dit rapport aan de commissie Hermans ter beoordeling gegeven? Zo neen, bent u bereid dit alsnog te doen, gezien de relevantie van het onderzoeksonderwerp voor de discussie over de Betuwelijn? Zo neen, waarom niet? Bent u bereid het rapport van de TU Delft plus de vervolgstudie door de Rijksuniversiteit Leiden en het advies van de Raad voor de Verkeersveiligheid naar aanleiding van deze onderzoeken een volwaardige rol te laten spelen in de verdere besluitvorming over de Betuwelijn? Zo ja, op welke wijze wilt u dit doen? Zo neen, waarom niet? Gelderse Dagblad van 9 januari j.l Aanhangsel Handelingen, nr. 703, Vergaderjaar 1993–1994.	 Ja. Neen. Omdat ik het rapport van de TU Delft niet ken, kan ik daarover geen oordeel vormen. Overigens moge ik verwijzen naar een antwoord (van 1 augustus 1994) op een vraag van gelijke strekking van mw. M. B. Vos. Ja. Er hebben zich sindsdien geen nieuwe feiten voorgedaan. De veiligheidseisen die gehanteerd zijn voor de Betuweroute zijn vastgelegd in paragraaf 4.1.3 van de nota van toelichting bij de pkb-Betuweroute (deel 4). Aangezien ik noch zo’n conclusie ken, noch de informatie waarop die gebaseerd zou kunnen zijn, kan ik er geen reactie op geven. Ik heb geen reden om een aanbeveling over te nemen die gebaseerd is op informatie die mij niet bekend is. Neen. In de Kamerdebatten over de pkb Betuweroute, en recenter in antwoorden van 1 augustus 1994 op de vragen van mw. M. B. Vos, is uiteengezet dat het departement niet over het betreffende rapport beschikt, en waarom dat zo is. In die situatie is sindsdien geen verandering opgetreden. Ik heb de Commissie Hermans hierover geı¨nformeerd, mede aan de hand van de Handelingen en bovengenoemde antwoorden. De bedoelde studies door de TU Delft en door de RU Leiden worden in opdracht van de Raad voor Verkeersveiligheid uitgevoerd. Het advies dat de Raad voor Verkeersveiligheid voorbereidt, en ter voorbereiding waarvan de Raad eerdergenoemde studie-opdrachten heeft verstrekt, betreft het instrumentarium voor de beoordeling van de veiligheid van infrastructuur, en niet een concreet project als de Betuweroute. Het is vast beleid van de Raad dat de onderliggende studie-rapporten tegelijk met de aanbieding van het advies openbaar worden gemaakt. Pas na´ ontvangst van het desbetreffende advies kan ik beoordelen of er redenen zijn om het advies en/of de onderliggende studie-rapporten een rol te laten spelen bij de verdere besluitvorming over de Betuweroute. Desgevraagd deelt de Secretaris van de Raad voor Verkeersveiligheid mij mee, dat hij verwacht dat de Raad bedoeld advies binnen enige maanden zal uitbrengen.	 Verkeer en Waterstaat
 KVR10250.xml	 1999	 CDA	 Vragen naar aanleiding van het bericht in de Gelderlander van 26 augustus 1999 dat op scholen voor voortgezet onderwijs in Nijmegen geen verkeersles meer wordt gegeven.	 Kent u het bericht dat verkeersles op middelbare scholen in Nijmegen de laatste jaren is weggevallen? Kunt u aangeven in hoeverre scholen voor voortgezet onderwijs in de rest van Nederland wel aandacht besteden aan verkeersles? Vindt u het een goede zaak dat scholen voor voortgezet onderwijs verkeersles geven? Zo ja, op welke wijze stimuleert u dit? Blijkt uit onderzoek van de Stichting Onderwijs en Milieu te Nijmegen dat scholen het zeer nuttig vinden om aandacht te besteden aan verkeersveiligheid, maar dat de lessen zijn geschrapt omdat de scholen met een overvol programma kampen? Is het u bekend dat scholen door overvolle programma’s niet meer toekomen aan zinvolle zaken als verkeersveiligheid? Op welke wijze gaat u daar wat aan doen? De Gelderlander, 26 augustus 1999	 Ja. In het verplichte curriculum van de basisvorming wordt expliciet aandacht besteed aan (diverse aspecten van) verkeersveiligheid: in de algemene kerndoelen onder het kerndoel werken aan vakoverstijgende thema’s en in de vakken aardrijkskunde, verzorging, natuur-scheikunde en biologie. Ja. Zie het antwoord op vraag 2. Uit het inspectierapport over de evaluatie van de basisvorming is mij gebleken dat scholen te kampen hebben met een vol programma. Voordat er definitieve beleidskeuzen worden gemaakt, wil ik mogelijke oplossingsrichtingen voor dit probleem eerst bespreken met betrokkenen uit het onderwijsveld en relevante actoren daarbuiten. In de algehele reactie op de bevindingen van de inspectie, die u in december ontvangt, zal ik nader ingaan op de vraag hoe ik deze problematiek ga aanpakken.	 Onderwijs, Cultuur en Wetenschappen
 KVR10251.xml	 1999	 CDA	 Vragen naar aanleiding van het artikel "Politie Rotterdam loopt op tandvlees" in de Telegraaf van 15 juli 1999.	 Kent u het artikel «Politie Rotterdam loopt op tandvlees»? Deelt u de mening van de woordvoerder van het regiokorps Rotterdam/Rijnmond dat de zeer hoge werkdruk te wijten is aan «een schrijnend tekort aan agenten» en dat het twee jaar kan duren voordat het tekort weer is aangevuld? Waarom wel/niet? Is sprake van 320 vacatures bij dit korps op dit moment? Zo ja, wat vindt u hiervan? Zo neen, hoeveel vacatures zijn er dan wel? In hoeverre speelt deze problematiek bij de andere regiokorpsen? Kunt u een actueel overzicht geven van het aantal vacatures per regiokorps? Kunt u, mede gelet op vergrijzing in een aantal regiokorpsen, het aantal te verwachten vacatures tot en met 2002 aangeven? Telegraaf, 15 juli 1999	 Ja. Ik ben in zijn algemeenheid van mening dat er een relatie bestaat tussen het aantal vacatures in een organisatie en de werkdruk die, mede daardoor, kan ontstaan. In die zin is de situatie in het politiekorps Rotterdam-Rijnmond niet uniek. Het werven, selecteren en opleiden van nieuw personeel kan inderdaad een termijn van maximaal twee jaar vergen. Het grootste gedeelte daarvan bestaat uit de opleidingstijd die bij de basisopleiding tot agent zestien maanden in beslag neemt. De daaraan voorafgaande tijd is nodig om de werving en selectie uit te voeren. Voor de opleiding van een surveillant is deze opleidingstijd overigens aanzienlijk korter. Uit gegevens afkomstig van de regiopolitie Rotterdam-Rijnmond, blijkt dat er eind juli 1999 in totaal 320 vacatures voor de operationele functies bestaan. Om het aantal vacatures te verminderen zijn diverse acties in gang gezet. Zo heeft de regio de wervingsactiviteiten voor nieuw personeel geïntensiveerd, de interne procedures aangescherpt en is er een banenwinkel geopend. Deze inspanningen lijken succesvol gezien het feit dat het aantal aanmeldingen op dit moment meer is dan de vergelijkbare periode vorig jaar. Ter ondersteuning van de wervingsactiviteiten van de korpsen heb ik in maart 1999 de landelijke Banenlijn Politie in gebruik gesteld. Daarop aansluitend wordt in september gestart met een landelijke wervings- en imagocampagne. Via de media wordt onder het motto «Waar jij voor staat, is nodig op straat» op een eigentijdse en aansprekende wijze de politie als organisatie en als aantrekkelijke werkgever onder de aandacht van potentiële kandidaten voor een baan bij de politie gebracht. Ook in andere korpsen bestaan vacatures, maar van een wisselende omvang. De omvang van het aantal vacatures wordt immers mede bepaald door het natuurlijk verloop en de groei van de sterkte. Ten aanzien van het verloop steekt de politie overigens gunstig af ten opzichte van andere organisaties. Het vaststellen van de organisatie en de formatie is bij uitstek een verantwoordelijkheid van de korpsbeheerder en het Regionaal College. De omvang van de formatie en de feitelijke bezetting wijzigen per korps regelmatig. Enerzijds regiospecifieke omstandigheden, bijvoorbeeld door wijzigingen in de taakuitvoering, kunnen aanleiding vormen om de structuur aan te passen en de formatie daarop af te stemmen. Anderzijds door ontwikkelingen in de in- en uitstroom van personeel. Periodieke rapportages over vacatures zijn daardoor weinig zeggend. Veel beter inzicht wordt gegeven door de beschikbaarheid van de politiezorg door de periodieke rapportages over de feitelijke bezetting (sterkte). Met inachtneming van het bovenstaande kan worden gemeld dat uit een onlangs gehouden meting binnen het project Personeelsvoorziening Politie is gebleken dat het aantal vacatures landelijk per 1 augustus 1999 ongeveer 1500 is. Dit is inclusief de toegekende sterktegroei voor dit jaar. Gezien de te verwachte uitstroom voor de komende 4 jaar, 2 tot 3% per jaar door natuurlijk verloop, en de uitbreiding van de sterkte conform het Regeerakkoord, zal rekening moeten worden gehouden met het aantrekken van ongeveer 2000 personen per jaar tot 2002. Na 2002 wordt een grotere uitstroom verwacht. De oorzaak daarvan is de vergrijzing die in de samenleving plaatsvindt, dus ook bij de politie. Daarnaast is er in toenemende mate sprake van gedifferentieerde uitstroommaatregelen waardoor medewerkers kunnen kiezen om eerder of later de organisatie te verlaten.
 KVR10252.xml	 1999	 VVD	 Vragen over de bescherming van Servische burgers in Kosovo door KFOR, en over maatregelen door de VN op dit punt.	 Herinnert u zich de door de Kamer aangenomen motie waarin de regering wordt opgeroepen kennis en middelen t.b.v. detectie en opruiming van antipersoneelsmijnen zo breed mogelijk uit te wisselen? Waarom heeft het ministerie geen aansluiting gezocht bij het ICT-project t.b.v. detectie en opruiming van antipersoneelsmijnen? In hoeverre overweegt u als nog het ICT te betrekken bij het HOM-2000-project? Kamerstuk 25 925, nr. 8 Oplinie, augustus 1999	 Ja. Op veel fronten, in binnen- en buitenlands, wordt hard gewerkt om betere middelen voor het opsporen en ruimen van landmijnen te ontwikkelen. Het ITC-project is daarvan een voorbeeld. Nog een voorbeeld is het project HOM-2000 dat Defensie thans uitvoert en waartoe de ministers van Defensie en voor Ontwikkelingssamenwerking in 1996 samen het initiatief hebben genomen. Alle projecten hebben als doel bij te dragen aan de bestrijding van het landmijnenprobleem. De gekozen benaderingen lopen echter uiteen. Zo behelst het ITC-project de detectie van landmijnen vanuit de lucht en HOM-2000 de detectie met behulp van apparatuur die met de hand of vanaf een voertuig wordt bediend. Dit zijn slechts twee voorbeelden. Het is thans niet te voorspellen welke benaderingen uiteindelijk in de praktijk de beste resultaten zullen opleveren. Het is goed mogelijk dat combinaties van middelen, toegesneden op de specifieke omstandigheden waaronder moet worden gewerkt, het snelst en het veiligst zullen blijken. Met het oog hierop is het geenszins een luxe dat verschillende onderzoekprogramma’s – in binnen- en buitenland – gelijktijdig maar onafhankelijk van elkaar worden uitgevoerd. Er is dan ook geen aanleiding, thans net zo min als eerder, HOM-2000 en het ITC-project direct te koppelen. Het is te hopen dat beide uiteindelijk in de praktijk een aanwinst zullen zijn.	 Defensie
 KVR10253.xml	 1999	 VVD	 	 Is het waar dat de Kon. Marine een tekort heeft aan technisch onderhoudspersoneel voor de Lynx helikopter en nu uitzendkrachten gaat inhuren om helikopters operationeel inzetbaar te houden? Zo ja, hoeveel vacatures betreft het? Hoeveel helikopters zijn thans inzetbaar? Op welke wijze wordt dit probleem structureel opgelost? Is bezien of overtollig technisch personeel binnen de krijgsmacht kan worden omgeschoold tot onderhoudsmonteur? Zo neen, waarom niet? Zo ja, wat zijn hiervan de resultaten? Kent de luchtmacht ook een tekort aan onderhoudsmonteurs voor de helikopters? Zo neen, waarom niet? Is het tekort aan helikoptervliegers voor de Lynx al weggewerkt? Is ondersteuning of onderhoud van de Lynx-helikopter door de luchtmacht mogelijk? Zo nee, waarom niet? Welke structurele maatregelen zijn door de Marine getroffen om de vele vacatures bij specialisten (waaronder technisch onderhoudspersoneel) op te lossen? RTL Teletekst, 24 augustus jl., en Telegraaf, 25 augustus 1999	 Ja. Bij de Groep Maritieme Helikopters (MARHELI) zijn thans zeventien van de 37 functies voor korporaals WDV (wapentechnische dienst vliegtuigtechniek) vacant. Dertien helikopters zijn thans operationeel inzetbaar. De maatregelen om de personele tekorten bij de subdienstgroep WDV te verminderen zijn gericht op werving, opleiding en loopbaanpatronen, en daarmee tevens op een betere beheersing van de uitstroom van personeel. Bovendien worden maatregelen voorbereid om het onderhoudswerk aan vliegtuigen anders in te richten, in overeenstemming met de civiele Europese standaard. Dit zal een gunstige invloed hebben op de werving van het WDV-personeel. Voorts zullen de onderhoudswerkzaamheden worden gedifferentieerd, zodat het werk beter aansluit op de verschillende niveaus van vooropleiding. Er is geen overtollig technisch personeel bij de krijgsmacht. Omscholing van technisch personeel naar onderhoudsmonteur voor de Lynx-helikopter is dan ook niet aan de orde. De Koninklijke marine heeft onder haar voltallige personeel gezocht naar kandidaten met een geschikte vooropleiding die kunnen worden omgeschoold tot onderhoudsmonterur voor Lynx-helikopters. Tot nu toe heeft zich een twintigtal kandidaten gemeld, waarvan thans wordt nagegaan of zij gemist kunnen worden in hun huidige (sub)dienstgroep. Naar verwachting zal omscholing dus kunnen bijdragen aan de oplossing van het probleem. Het is echter geen kortetermijnoplossing, omdat er ten minste achttien maanden mee gemoeid zijn (exclusief stageperiode). Ook de Koninklijke luchtmacht heeft een tekort aan onderhoudsmonteurs voor de helikopters. Vooruitlopend op reguliere vulling wordt voor de helikoptertypen Chinook (vliegbasis Soesterberg) en Apache (vliegbasis Gilze-Rijen) tijdelijk personeel gecontracteerd. Het gaat hierbij om zowel buitenlands als Nederlands personeel. Er is thans geen tekort aan helikoptervliegers in operationele functies voor de Lynx. Gezien het tekort bij de Koninklijke luchtmacht aan onderhoudspersoneel voor helikopters is ondersteuning aan de Koninklijke marine niet mogelijk. De Koninklijke marine richt zich op intensivering van de wervingsinspanning. Daarnaast onderzoekt de marine de mogelijkheden om door middel van financiële arbeidsvoorwaarden haar specialisten te behouden en nieuwe aan te trekken.	 Defensie (DEF)
 KVR10254.xml	 1999	 GroenLinks	 Vragen naar aanleiding van berichten op Radio 1, programma Argos op 27 augustus 1999, dat meerdere Turkse Koerden na terugkeer in Turkije de dood hebben gevonden in het Turkse leger. Zie ook Aanhangsel van de Handelingen 1998-1999, nr. 1954.	 Bent u op de hoogte van berichten dat er nog meer Turkse Koerden, waaronder dhr. C. Cicek en dhr. Yildrim, na terugkeer in Turkije de dood hebben gevonden in het Turkse leger? Bent u bereid uw lopende onderzoek uit te breiden naar de doodsoorzaak van deze personen? Argos Radio 1, 27 augustus 1999 Zie ook Aanhangsel Handelingen nr. 1954, vergaderjaar 1998–1999	 Ja. Ik heb de Minister van Buitenlandse Zaken gevraagd eveneens een onderzoek in te stellen naar de gestelde dood van de heer S. Cicek. Voor wat betreft de gestelde dood van de heer Yilderim beschik ik over onvoldoende gegevens met betrekking tot de identiteit van betrokkene om een dergelijk onderzoek te laten doen.	 Justitie
 KVR10255.xml	 1999	 SP	 	 Hebt u kennisgenomen van het bericht dat bedrijven detectives inschakelen om zieke werknemers te controleren? Wat is uw mening over dit nieuwe gevolg van de geprivatiseerde Ziektewet? Vindt u het toelaatbaar dat werkgevers privédetectives inschakelen om bewijzen te verzamelen tegen hun zieke werknemers? Moeten zieke werknemers er voortaan rekening mee houden dat zij in geval van ziekte worden geschaduwd door privédetectives van hun werkgever? Is hier niet veeleer sprake van een taak van de arbodienst die de zieke werknemer dient te begeleiden? Moet hieruit geconcludeerd worden dat ook in dit opzicht de arbodiensten niet naar behoren functioneren? Wat is uw opvatting hierover? Bent u van plan uw opvatting aan de onderscheidene arbodiensten kenbaar te maken? De Telegraaf, 18 augustus 1999	 Ja. De in de vraag vervatte mening dat het hier gaat om een gevolg van de geprivatiseerde Ziektewet deel ik niet. Onder het regime van de Ziektewet van vóór 1994 had de werknemer rekening te houden met controle op het naleven van de voorschriften die golden bij verzuim wegens ziekte. Indien een werkgever gegronde redenen heeft om aan te nemen dat een werknemer niet daadwerkelijk ziek is, maar bijvoorbeeld na ziekmelding elders arbeid verricht, is de werkgever gerechtigd om daarvoor bewijsmateriaal te zoeken. In zeer bijzondere omstandigheden, waarin onderzoek buiten de werknemer om noodzakelijk is, zou de werkgever een privé-detective kunnen inschakelen. Daarbij dient uiteraard binnen de grenzen die de wet stelt aan het werk van een privé-detective te worden gebleven. De werkgever is op grond van de wet verplicht zich door een arbodienst te laten bijstaan bij ziekteverzuimbegeleiding. De arbodienst beoordeelt onder andere het al dan niet ziek zijn van de werknemer, de mogelijkheden van de werknemer om arbeid te verrichten en informeert de werkgever daarover. De arbodienst kan deze taak alleen verrichten indien de werknemer daaraan medewerking verleent. Indien de werknemer niet wil meewerken aan onderzoek door de arbodienst is het aan de werkgever om daarop te reageren in de arbeidsrechtelijke sfeer, in uiterste instantie door de betaling van het loon op te schorten. Controle op andere aspecten dan de medische arbeidsgeschiktheid is een zaak van de werkgever zelf. Daarbij valt te denken aan zaken als het tijdig en bij de juiste persoon melden van het verzuim, medewerken aan onderzoek door de arbodienst, niet zonder toestemming op vakantie gaan en dergelijke. Ik heb geen reden aan te nemen dat het vaak voorkomt dat voor controle op dergelijke niet medische aspecten een privé-detective wordt ingeschakeld. Naar mijn mening is er dan ook geen redenen hieruit te concluderen dat de arbodiensten niet naar behoren functioneren. Nee. De arbodiensten zijn genoegzaam bekend met hun wettelijke taken.	 Sociale Zaken en Werkgelegenheid
 KVR10256.xml	 1999	 PvdA	 Vragen omtrent de voorgenomen lening van de Wereldbank voor een oliepijpleiding in Tsjaad en Kameroen, en de Nederlandse positie daarbij.	 Wat is de stand van zaken met betrekking tot de voorgenomen lening van de Wereldbank ten behoeve van een oliepijpleiding in Tsjaad en Kameroen, en de Nederlandse positie terzake? a: Op welke wijze wordt voldaan aan de door de Wereldbank gehanteerde milieu- en sociale randvoorwaarden, waaronder armoedebestrijding, anti-corruptie en consultatie van de lokale bevolking? b: Kan de Kamer de beschikking krijgen over onderliggende recente rapporten alsmede de milieurapporten van ELF/Exxon/Shell? Ontbreken nog steeds basisgegevens over het project, zoals de geplande locatie van de pijpleidingen, de hoeveelheid af te fakkelen gas en de hoeveelheid afvalwater? Deelt u de mening dat voor het in kaart brengen van milieu-effecten dit soort gegevens essentieel zijn? a: Hoe beoordeelt u uitlatingen van het Tsjadische parlementslid Yorongar tijdens de aandeelhoudersvergadering van Shell d.d. vrijdag 7 mei jl., in het bijzonder met betrekking tot de gebrekkige milieu-effectrapportage en het ontbreken van adequate consultatie van de bevolking alsmede ten aanzien van het gebruik van particuliere veiligheidsdiensten? b: Hoe beoordeelt u dit in het licht van de onlangs uitgekomen notitie inzake «Maatschappelijk verantwoord ondernemen»? Bent u op de hoogte van de Declaration of Bébédjia (opgesteld 13 april jl.) waarin lokale bewoners en NGO’s vragen om herziening van wetten en contracten die de betrokken oliemaatschappijen hebben afgesloten met de regering van Kameroen? Bent u op de hoogte van artikel 30.2 van het contract van Cotco met de Kameroenese regering, waarmee deze tot wet verheven is, en artikel 27.12 waarin vastgelegd is dat in geval van nood, zonder toestemming vooraf, ingrijpen met behulp van publieke of private veiligheidstroepen is toegestaan? Hoe beoordeelt u de gevolgen van deze «wet» voor de bevolking? Welke bescherming genieten lokale bewoners bij eventueel gebruik van geweld? Bent u bereid een onderzoek in te stellen naar de juridische implicaties van de afgesloten contracten in zowel Tsjaad als Kameroen, of bij de Wereldbank hierop aan te dringen, voordat besluitvorming over dit project plaatsvindt? Bent u bereid de Commissie MER opdracht te verlenen tot het analyseren van de aanvullende gegevens die in maart jl. door het betreffende consortium zijn verschaft? Hoe kunnen maatschappelijk relevante private investeringen in Tsjaad en Kameroen worden gestimuleerd door de Wereldbank/IFC?	 Bijlagen ter inzage gelegd bij de afdeling Parlementaire Documentatie
 KVR10258.xml	 1999	 VVD	 Vragen over het voornemen om de overheidsbijdragen aan de verkeersleiding op regionale luchthavens en over het waarborgen van de veiligheid.	 Is het waar dat u voornemens bent de overheidsbijdragen aan de verkeersleiding op de regionale luchthavens te stoppen? Zo ja, kunnen de regionale luchthavens zonder deze rijkssteun openblijven zonder dat de veiligheid in het geding wordt gebracht? Kunt u dit standpunt toelichten? Kunnen de regionale luchthavens in hun huidige opzet voldoende inkomsten genereren om alle noodzakelijke voorzieningen met betrekking tot luchtverkeersleiding en veiligheid te handhaven? Zijn infrastructuur en gebruiksplannen hiervoor voldoende geëquipeerd? Bent u voornemens in het nieuwe Structuurschema Burgerluchtvaart de positie van de regionale luchthavens te versterken, zodat zij financieel op eigen benen kunnen staan? Geldt dit ook ten aanzien van de verkeersleiding? Zo ja, hoe verhoudt zich dit tot de voornemens van de minister van Volkshuisvesting, Ruimtelijke Ordening en Milieubeheer de milieugrenzen met betrekking tot de regionale luchthaventerreinen zo scherp mogelijk te trekken en het charterverkeer op de regionale velden te beperken? Zo neen, hoe kunnen regionale luchthavens de financiële armslag ontwikkelen om hun taken op het gebied van veiligheid te waarborgen? Bent u bereid uw beleid ten aanzien van de regionale luchthavens zodanig af te stemmen, dat veiligheid en arbeidsplaatsen gewaarborgd blijven? De Telegraaf 23 augustus 1999: «Minister zet fors mes in regionale luchthavens» Zie beantwoording van schriftelijke vragen van het lid Verbugt,, 29 juli 1999, over vakantiecharters vanaf regionale luchthavens, Aanhangsel Handelingen nr. 1825, Vergaderjaar 1998–1999	 Ja; dit is in de begrotingsvoorstellen verwerkt. Het V&W-beleid terzake van de luchtverkeersdienstverlening is altijd gericht geweest op het bereiken van een kostendekkende situatie. Indertijd, bij de verzelfstandiging van de LVNL heeft het Ministerie van Financiën dit punt aan de orde gesteld. Echter, onmiddellijke invulling heeft niet plaatsgevonden als gevolg van prioriteitstelling in het verzelfstandigingstraject. Ook in de nota RELUS is het bereiken van een kostendekkende situatie uitgangspunt van beleid geweest. Zonder meer is duidelijk dat invulling van de kostendekkendheid niet mag gaan ten koste van de veiligheid. De LVNL is gevraagd om, rekening houdend met de dwarsverbanden tussen het luchtverkeersbeveiligingsbeleid en het luchthavenbeleid, te komen met voorstellen ter effectuering van de uitgezette beleidslijn. Een sluiting van de regionale luchthavens in verband met de onmogelijkheid om de veiligheid te garanderen wordt hierbij niet voorzien. Het V&W-overleg met LVNL terzake is nog niet afgerond. De LVNL en de gebruikers overleggen met elkaar over onderwerpen als de luchtverkeersdienstverlening en de heffingen in een voorgeschreven overleg, te weten het «user-overleg». De LVNL zal eerst de gelegenheid moeten hebben om een aantal mogelijkheden te verkennen en te analyseren. De uitkomsten hiervan die in het «user-overleg» aan de orde worden gesteld, zullen aan de Minister van Verkeer en Waterstaat worden voorgelegd in de vorm van voorstellen. Deze zal uiteindelijk deze voorstellen beoordelen en al dan niet goedkeuren tegen de achtergrond van zowel haar verantwoordelijkheid inzake de veiligheid als van het vigerende begrotingsbeleid. Momenteel is een notitie in voorbereiding, de hoofdlijnennotitie, waarin de Ministers van Verkeer en Waterstaat, van Volkshuisvesting, Ruimtelijke Ordening en Milieubeheer en van Economische Zaken en de Staatssecretaris van Defensie een gezamenlijke visie zullen presenteren op het toekomstig beleid voor de regionale en kleine luchtvaartterreinen. Deze notitie zal medio oktober aan de Tweede Kamer gezonden worden. Vooralsnog ga ik er van uit dat een veilige afwikkeling van het verkeer en duidelijke milieurandvoorwaarden gepaard kunnen worden aan een gezonde bedrijfsvoering. Zie antwoord op vraag 4.	 Verkeer en Waterstaat
 KVR10259.xml	 1999	 VVD	 Vragen over het aantal militairen dat paraat is om te helpen bij eventuel problemen bij de overgang naar het nieuwe millennium.	 Is het waar dat slechts 400 militairen paraat zijn om te helpen bij eventuele problemen bij de overgang naar het nieuwe millennium? Zo ja, waar is dit aantal op gebaseerd en welke disciplines betreft het? Is het waar dat niet meer militairen beschikbaar zijn i.v.m. deelname aan vredesmissies in het buitenland? Zo neen, speelt bij uitzending de beschikbaarheid van militairen voor civiele bijstand geen enkele rol? Is het waar dat de provincies ondanks herhaalde verzoeken niet konden aangeven hoeveel militaire bijstand wellicht benodigd is bij de overgang naar het nieuwe millennium? Zo ja, betekent dit dat de provincies de problemen die zich bij de overgang naar het millennium kunnen voordoen nog niet hebben geïnventariseerd? Wanneer is dit proces wel afgerond? Is het te verwachten dat alsnog meer militairen beschikbaar moeten zijn tijdens de overgang naar het millennium? Forum, uitgave VNO/NCW, 5e jaargang, nr. 16, 26 augustus 1999	 Defensie heeft op 31 december vanaf 17.00 uur op 24-uurs basis 400 militairen direct beschikbaar voor verzoeken om militaire bijstand en steunverlening. Daarnaast worden voor transporttaken een drietal transporthelikopters gereed gesteld, en zijn 25 ambulances/ziekenauto’s en het calamiteitenhospitaal beschikbaar ten behoeve van medische ondersteuning. Uitgaande van 12-uursdiensten en inclusief logistieke ondersteuning zijn hiervoor in totaal 1300 militairen benodigd. Teneinde daarnaast de maatschappelijk cruciale diensten van de krijgsmacht te garanderen zullen tijdens de jaarwisseling en in het weekend daarna in totaal 2800 militairen en burgers boven de normale bezetting worden ingezet. Defensie heeft de beschikbaarstelling van personeel en materiaal in dit kader gebaseerd op de dreigingsanalyse van de commissie-Alders, die namens de regering een onderzoek heeft gedaan naar de risico’s van problemen in vitale sectoren rond de eeuwwisseling. Nee, al zijn de mogelijkheden van de krijgsmacht om bij eventualiteiten militaire bijstand en steun te verlenen uiteraard niet onbeperkt. De keuze voor de aantallen beschikbare militairen zoals genoemd bij vraag 1 is gebaseerd op de uitgangspunten van de commissie-Alders. De bijdrage van Defensie kan worden herzien als er een aanleiding is om te komen tot een andere inschatting van de risico’s rond de jaarwisseling. In de besluitvorming voorafgaand aan een uitzending speelt een aantal factoren een rol, waarvan de beschikbaarheid van militairen voor bijstand en steunverlening er een is. Nee. De Coördinatiecommissie Millennium OOV (commissie-Alders) heeft op 29 april 1999 het zogenoemde Referentiekader (kamerstukken II, 1998–1999, 25 674, nr. 45) toegestuurd aan de provincies, als hulpmiddel bij de operationele planvorming op het terrein van OOV, in het geval zich ondanks de uitgebreide preventieve maatregelen toch een probleem voordoet ten gevolge van de millenniumovergang. Op 11 juni 1999 heeft minister Peper in een brief aan de Commissarissen van de Koningin onder meer gevraagd de eventuele behoefte aan militaire bijstand aan te geven, als op basis van de operationele planvorming in hulpverleningsregio’s zou blijken dat men onvoldoende eigen mensen en middelen beschikbaar heeft voor mogelijk te verwachten OOV taken en hierin door onderlinge bijstand tussen de regio’s binnen de provincie niet valt voorzien. In antwoord op de brief van minister Peper, 11 juni 1999, berichten de Commissarissen van de Koningin op 14 juli 1999 dat het Referentiekader op regionaal niveau wordt uitgewerkt, waarbij rekening gehouden wordt met de lokaal verschillende omstandigheden en risico’s. De volgende stap is het afzetten van de beschikbare capaciteit aan mensen en middelen van het eigen hulpverleningspotentieel voor de uitgewerkte OOV-processen tegen de regionale uitwerking van het refentiekader. De Commissarissen verwachten dat niet voor eind september begin oktober meer specifiek bekend is in welke processen sprake zou kunnen zijn van schaarste aan mensen en middelen, waarvoor een beroep nodig kan zijn op militaire bijstand. Zie het antwoord op vraag 6.
 KVR1026.xml	 1995	 CDA	 De vragen betreffen het "witten" van cocaïnegeld bij de ABN/AMRO en of de bank in overeenstemming met de bepalingen van de Wet melding ongebruikelijke transacties heeft gehandeld.	 Wilt u gezien recente berichten over het «witten» van cocaı¨negeld bij ABN/AMRO aangeven hoe de Nederlandsche Bank haar toezichtsfunctie heeft uitgeoefend? Is het huidige wettelijke toezichtsinstrumentarium voldoende? Hebben de aankondiging en vervolgens de introductie van de Wet melding ongebruikelijke transacties bijgedragen aan het bekend worden van de «witwas»praktijken bij de ABN/AMRO bank? Werden signalen van ABN-filialen over diensten aan drugsbaronnen intern binnen ABN/AMRO genegeerd? Zo ja, heeft de leiding van ABN/AMRO dan gehandeld in strijd met de bepalingen van de Wet melding ongebruikelijke transacties? NRC/Handelsblad van 7 januari j.l	 In tegenstelling tot de suggestie in de berichtgeving in de pers heeft de ABN AMRO Bank wel actie ondernomen, toen zij signalen ontvang over het witwassen van gelden, verkregen uit illegale drugshandel, via haar bank-filialen. Hierover is voor de inwerkingtreding van de Wet melding ongebruikelijke transacties intensief overleg gevoerd tussen Openbaar Ministerie en politie enerzijds en de bank anderzijds. Indertijd heeft de bank met betrekking tot de lopende strafrechtelijke onderzoeken reeds in een vroegtijdig stadium desgevraagd aan politie en Openbaar Ministerie alle nodige medewerking verleend. Het Openbaar Ministerie heeft de bank hierover een strafrechtelijke vrijwaring verleend. Naar aanleiding van het interne onderzoek van ABN AMRO Bank en na overleg met het Openbaar Ministerie is door het betrokken filiaal van de ABN AMRO Bank in januari 1993 het contact met de desbetreffende relatie verbroken. De Nederlandsche Bank was van het voorgaande op de hoogte. Het in de Wet toezicht kredietwezen 1992 opgenomen toezichtsinstrumentarium en de meldingsplicht op grond van de Wet melding ongebruikelijke transacties bieden tezamen een afdoende waarborg. Neen. De aankondiging en de inwerkingtreding van de Wet MOT en het bekend worden van deze zaak staan geheel los van elkaar. De Wet MOT is eind 1992 aangekondigd en op 1 februari 1994 in werking getreden. De activiteiten waarop wordt gedoeld zijn van eerdere datum. Neen. Zoals uit het antwoord op vraag 1 blijkt heeft de ABN AMRO Bank over deze zaak de nodige medewerking verleend aan politie en Openbaar Ministerie. Zoals hierboven reeds is vermeld, dateren de activiteiten die in de pers aan de orde zijn gesteld van voor de inwerkingtreding van de Wet melding ongebruikelijk transacties.	 Financiën (FIN)
 KVR10260.xml	 1999	 SP	 Vragen over de grote verschillen in de uitvoering van de Algemene Bijstandswet door gemeenten.	 Kent u de berichtgeving over grote verschillen in de uitvoering van de Algemene Bijstandswet door gemeenten, welke soms oplopen tot honderden guldens per maand? Wat is uw mening over deze – uit een onderzoek van de sociaal raadslieden blijkende – verschillen in de toekomst van aanvullende bijstand aan jonge alleenstaande moeders, jonge samenwonenden met een kind, maar ook aan schoolverlaters, daklozen, krakers en woningdelers? Deelt u de conclusie van de onderzoekers dat hier sprake is van willekeur? Wreekt zich hier het feit dat de Algemene Bijstandswet is gedecentraliseerd naar de gemeenten waardoor zij zelf de hoogte van de uitkering (in het bijzonder de toeslagen) kunnen bepalen? Erkent u dat deze verschillen in feite al optreden vanaf de invoering van de nieuwe Bijstandswet? Geeft dit feit en het recente onderzoek van de sociaal raadslieden u aanleiding te overwegen de normen voor de bijstand in de wet op te nemen? Zo nee, om welke reden niet? Wat is uw reactie op de constatering van de onderzoekers dat het begrip samenwonen nog steeds voor problemen zorgt en dat dit begrip door de gemeenten anders wordt uitgelegd dan de Belastingdienst? Ziet u hierin reden voor nadere maatregelen? Limburgs Dagblad, 25 augustus 1999 Schriftelijke vragen van Marijnissen van 18 oktober 1996 (Aanhangsel Handelingen nr. 344, vergaderjaar 1996–1997) en mondelinge vragen van Marijnissen, Handelingen 1995–1996, pag. 7020 e.v	 	 Sociale Zaken en Werkgelegenheid
 KVR10261.xml	 1999	 SP	 Vragen naar aanleiding van een artikel in de Volkskrant van 5 augustus 1999 over een vertrouwelijk conceptrapport van het Ctsv over werkgeversfraude met sociale verzekeringen.	 Kent u het vertrouwelijk conceptrapport van het College van toezicht sociale verzekeringen over werkgeversfraude met sociale verzekeringen? Bent u voornemens dit rapport aan de Kamer te doen toekomen? Zo neen, waarom niet? Zo ja, wanneer kan de Kamer dit tegemoet zien? Wat is uw reactie op de constatering in het rapport van werkgeversfraude, de vrijstelling van grote werkgevers van de verplichting om gegevens tijdig in te leveren, en het ontzien van werkgevers die geen terugkeerplannen maken voor zieke werknemers? Wat vindt u van de constatering dat het verschil in behandeling tussen werkgeversfraude en fraude door uitkeringsgerechtigden leidt tot rechtsongelijkheid? Werpt de voorgenomen privatisering van de uitvoering van de sociale zekerheid hier zijn schaduw vooruit? Zijn de conclusies in het concept een gevolg van de ophanden zijnde privatisering, in welke situatie uitvoeringsinstellingen er immers belang bij hebben om een werkgever als opdrachtgever te behouden? Welke maatregelen bent u voornemens te nemen tegen de geconstateerde rechtsongelijkheid? Welke conclusies trekt u uit het feit dat het Gtsv het Lisv een dwangbevel heeft gegeven, met name nu dit in de geschiedenis van de uitvoering van de sociale zekerheid slechts één keer eerder is voorgekomen? Volkskrant, 5 augustus 1999	 Ja. Het rapport is inmiddels verschenen. Zie de bijgaande aanbiedingsbrief bij de Augustusrapportage handhaving 1999 van het Ctsv (kenmerk TZ/TBO/99/54451). Overigens is het gebruikelijk om de Ctsv rapportages als de onderhavige aan de Tweede Kamer te zenden; ook de augustusrapportage handhaving 1997 en 1998 zijn met begeleidende brief aan uw Kamer gestuurd. In mijn aanbiedingsbrief bij de Augustusrapportage Handhaving 1999 van het Ctsv spreek ik mijn zorg uit over de ongewenste ontwikkelingen bij de bestrijding van de werkgeversfraude. In de Ctsv-rapportage wordt nog niet duidelijk wat de oorzaken hiervan zijn. Het Ctsv heeft aangekondigd naar de afhandeling van werkgeversfraude (dus ook naar de eventuele vrijstelling of het ontzien van werkgevers) nader onderzoek verrichten. Indien de resultaten van dit onderzoek laten zien dat er sprake is van onrechtmatig handelen door één van de uvi’s, dan dient hiertegen – in eerste instantie door de toezichthouder – te worden opgetreden. In de brief geef ik tevens aan dat ik met het Lisv overleg zal voeren over de mogelijkheden de uitvoering op meer adequate wijze aan te sturen. Uitgangspunt is dat fraude niet mag lonen: voor werkgevers niet en voor werknemer/uitkeringsgerechtigden niet. Het verschil in de aanpak van werkgeversfraude en de aanpak van werknemersfraude kan echter niet rechtstreeks worden vertaald als rechtsongelijkheid, want het komt mede voort uit het verschil in aard en complexiteit van de fraudezaken aan de collecterende en de distribuerende kant. Bovendien is bij werknemersfraude met name de opsporing van «witte» fraude, die achterhaald kan worden door bestandsvergelijking, zeer succesvol. Daarentegen laat (helaas) de aanpak van «zwarte» werknemersfraude, evenals de aanpak van werkgeversfraude, een minder goed resultaat zien. Overigens wil ik wijzen op de wijzigingen in de Coördinatiewet Sociale Verzekering (CSV) in verband met de aanpassing van het stelsel van bestuurlijke boeten. Met deze aanpassing wordt aangesloten bij de Wet boeten en maatregelen en het fiscale boetenstelsel en wordt bereikt dat de wet- en regelgeving ten aanzien van de bestuurlijke boeten voor werkgevers en werknemers gelijk wordt getrokken. Hiermee wordt beoogd tot meer uniformiteit in de uitvoering van het sanctiebeleid te komen. Het Ctsv wijst op een mogelijke relatie met de nieuwe uitvoeringsstructuur van de sociale zekerheid, maar concludeert anderzijds dat vanuit de beschikbare informatie niet kan worden aangetoond dat commerciële relaties tussen werkgever en uvi van invloed zijn op de uitvoering van de handhavingstaak (collecterende functie). Het Ctsv zal hiernaar nader onderzoek verrichten. Het Ctsv stelt voorts dat de aandacht voor de veranderingsprocessen bij de uvi’s, de prioriteit voor handhaving heeft doen verminderen. De overgangssituatie naar een nieuw uitvoeringsstelsel mag uiteraard niet tot dergelijke ongewenste tendensen leiden. Bij de verdere uitwerking van het stelsel zal hier nadrukkelijk aandacht aan worden gegeven. Zie het antwoord op vraag 4. In mijn aanbiedingsbrief ga ik nader in op de zorgelijke situatie rond de statistische informatievoorziening. Het Ctsv heeft het Lisv hierover een aanwijzing gegeven waarin wordt aangegeven welke stappen worden verwacht om dit beter op orde te krijgen. Bij brief van 28 juni 1999 (kenmerk TZ/TBO/99/2033c), over de augustusrapportage 1998, heb ik u overigens reeds geïnformeerd over deze toezichtsactie. De aanwijzing is één van de zwaardere instrumenten die de toezichthouder ter beschikking staan. Gezien het belang van de informatievoorziening, ook voor het uitvoeren van de toezichtstaak, heeft het Ctsv besloten dit middel te gebruiken. Inmiddels is in een breed platform Informatievoorziening Sociale Verzekeringen (FISV) afspraken gemaakt met afnemers en leveranciers van de statistische gegevens om de zaken beter op orde te krijgen.	 Sociale Zaken en Werkgelegenheid
 KVR10262.xml	 1999	 CDA	 Vragen naar aanleiding van een bericht in de Volkskrant van 24 augustus 1999 over de arrestatie van twee buitenlandse Tibet-deskundigen die onderzoek verrichtten naar de effecten van het Western Poverty Reduction Project van de Wereldbank.	 Hebt u kennisgenomen van de arrestatie van twee buitenlandse Tibet-deskundigen die onderzoek verrichtten naar de effecten van het Western Poverty Reduction Project van de Wereldbank? Hoe is dat te rijmen met uw opvatting dat de Chinese autoriteiten expliciet bereid zouden zijn om nader onderzoek toe te staan, op grond waarvan Nederland in de Raad van Bewindvoerders van de Wereldbank mede heeft ingestemd met het project? Bent u bereid via de Nederlandse bewindvoerder bij de Wereldbank al het mogelijke te ondernemen om de vrijlating van de thans nog gevangen gehouden onderzoeker te bewerkstelligen? Welke maatregelen bent u, via de Nederlandse bewindvoerder bij de Wereldbank van plan te nemen om te voorkomen dat waarnemers bij het Western Poverty Reduction Project in het vervolg eenzelfde behandeling ten deel valt? Kunt u aangeven hoe de behandeling van de bij het inspectiepanel van de Wereldbank binnengekomen klacht over het Western Poverty Reduction Project verloopt en welke de resultaten zijn? Volkskrant, 24 augustus 1999 Aanhangsel Handelingen, nr. 1633, Vergaderjaar 1998–1999.	 Ja. De Chinese autoriteiten hebben in de aanloop naar de besluitvorming over dit project in de Raad van Bewindvoerders expliciet legitieme betrokken partijen (te weten bewindvoerders, diplomaten, media vertegenwoordigers, parlementsleden en NGO’s) uitgenodigd om het projectgebied te bezoeken in de provincie Qinghai, zolang zij niet uit politieke motieven handelen en de Chinese soevereiniteit niet in twijfel trekken. Betrokken deskundigen, die op eigen gelegenheid het gebied bezochten, hebben volgens de Chinese autoriteiten de wet overtreden door te fotograferen in gebieden waar dit niet is toegestaan. Ook hebben zij een persconferentie belegd zonder de daarvoor vereiste toestemming van de autoriteiten te vragen. Hoewel ik het incident ten zeerste betreur, en het optreden van de Chinese autoriteiten vanuit ons perspectief lijkt in te gaan tegen de geest van de gemaakte afspraken, ben ik van mening dat de autoriteiten formeel niet zijn afgeweken van hun principiële bereidheid om nader onderzoek toe te staan. Deze onderzoeker, een Amerikaan, wordt inmiddels niet meer vastgehouden en is naar zijn woonplaats Boston teruggekeerd, waar hij medische behandeling ondergaat. De Nederlandse bewindvoerder heeft bij zijn Chinese collega om opheldering gevraagd en aangedrongen op maximale openheid ten aanzien van dit project. Indien mocht blijken dat onafhankelijk onderzoek wordt bemoeilijkt, zal ik mij alsdan op een reactie beraden, al dan niet via de Nederlandse bewindvoerder. De raad van bewindvoerders heeft deze week het inspectiepanel van de Bank verzocht een nader onderzoek in te stellen naar het project en de gehanteerde procedures. Naar verwachting zal het onderzoek later dit jaar worden afgerond. Ik zal de resultaten doen toekomen zodra deze vrijgegeven worden.	 Ontwikkelingssamenwerking
 KVR10263.xml	 1999	 RPF	 Vragen naar aanleiding van vrijlating van nertsen van fokkerijen door het Dierbevrijdingsfront.	 Is het u bekend dat dit jaar reeds vier keer is ingebroken op nertsenfokkerijen en dat vele duizenden dieren vervolgens zijn losgelaten? Hoeveel bedrijven zijn van dergelijke acties dit jaar reeds de dupe geworden? Hoeveel nertsen zijn losgelaten en hoeveel dieren hebben hierdoor de dood gevonden? Welke (preventieve) maatregelen zijn of worden getroffen om herhaling van deze criminele acties te voorkomen? Zijn de daders van deze zogenaamde «bevrijdingsacties» reeds opgepakt c.q. zijn de daders hiervan te achterhalen? Heeft het «Dierenbevrijdingsfront» dit jaar in één geval de verantwoordelijkheid opgeëist voor het loslaten van een groot aantal nertsen? Wat moet onder dit opeisen van deze verantwoordelijkheid exact worden verstaan? Is reeds een opsporingsonderzoek gestart? Zo ja, wordt dit op landelijk niveau gecoördineerd? In hoeverre is dit «Dierenbevrijdingsfront» een legale organisatie met een adres en een ledenbestand en is deze organisatie ook daadwerkelijk aanspreekbaar op haar daden in die zin dat zij verantwoording wil nemen voor illegale activiteiten? Trouw, 30 augustus 1999	 	 Justitie
 KVR10264.xml	 1999	 VVD	 Vragen over verzekeringen tegen het risico van premiedifferentiatie WAO. Deze zgn. premiestabiel- en premiedempingspolissen zijn het meest verkochte product op de markt voor particuliere arbeidsongeschiktheidsverzekeringen.	 Is het u bekend dat het meest verkochte product op de markt voor particuliere arbeidsongeschiktheidsverzekeringen op dit moment de polis is die de effecten van de premiedifferentiatie WAO fors afdempt? Is het u ook bekend dat de verkoop van deze polissen zelfs de eigen prognoses van de verzekeraars in ruime mate overtreft? Kunt u inzicht geven in de exacte mate waarin dergelijke polissen zijn afgesloten en naar verwachting in de toekomst zullen worden afgesloten? Deelt u de mening dat het op grote schaal verzekeren tegen het risico van premiedifferentiatie WAO zal leiden tot het aanzienlijk verkleinen van het financiële risico voor werkgevers waarvan het personeel de WAO instroomt? Had u dit in dergelijke mate voorzien? Deelt u de vrees dat het afsluiten van deze polissen een negatieve ontwikkeling zal hebben op de ontwikkeling van het WAO-volume? Met welke cijfers en ontwikkeling terzake heeft u rekening gehouden bij de WAO-volumecijfers en meerjarenramingen? Behoeven uw ramingen aanpassing op grond hiervan? Hoe kunnen de gewenste en noodzakelijke effecten van de WAO-premiedifferentiatie naar uw mening toch bereikt worden? Is het waar dat in sommige CAO’s werkgevers zelfs worden verplicht tot het afsluiten van dergelijke premiedempingspolissen? Zo ja, kunt u aangeven in hoeveel CAO’s dit het geval is? Acht u dit wenselijk? Bent u voornemens dergelijke CAO’s algemeen verbindend te verklaren? De zgn. premiestabiel-en premiedempingspolissen	 	 Sociale Zaken en Werkgelegenheid
 KVR10265.xml	 1999	 GroenLinks	 Vragen naar aanleiding van het rapport van Amnesty International over Jemen ''Empty promises: Government commitments and the state of human rights in Yemen'', waarin geconcludeerd wordt dat er van de toezeggingen van de regering van Jemen op het gebied van mensenrechten weinig terecht is gekomen.	 Hebt u kennis genomen van het rapport van Amnesty International over Jemen, «Empty promises: Government commitments and the state of human rights in Yemen», van juli 1999? Hoe beoordeelt u de conclusie van Amnesty dat er van de toezeggingen van de regering op het gebied van mensenrechten weinig terecht is gekomen? Hoe beoordeelt u de ontwikkelingen in Jemen ten aanzien van – willekeurige arrestaties op politieke gronden – marteling; – «verdwijningen»; – schending van mensenrechten jegens vrouwen; – het ontbreken van een pro-actief mensenrechtenprogramma; – doodstraf en – mogelijke buitengerechtelijke executies en gebruik van buitensporig geweld? Deelt u de mening dat ons land, gezien de langdurige en intensieve band met Jemen op het gebied van ontwikkelingssamenwerking, een speciale rol en extra verantwoordelijkheid heeft om op te komen voor de mensenrechten daar? Op welke wijze tracht u het beleid van Jemen inzake mensenrechten in positieve zin te beïnvloeden? Hoe ziet u de toekomst van Jemen op dit gebied? Bent u bereid voor de begrotingsbehandeling Ontwikkelingssamenwerking de Kamer een toekomststrategie voor Jemen inzake mensenrechten te doen toekomen? Zo neen, waarom niet?	 Ja. Hoewel de Jemenitische regering niet in staat is gebleken de toezeggingen aan Amnesty International (AI) volledig waar te maken, doet het rapport van Al, mijns inziens, onvoldoende recht aan hetgeen recent in Jemen op het terrein van de mensenrechten is of wordt gedaan. Alvorens mij een definitief oordeel over het AI-rapport te vormen, wacht ik de officiële reactie van de Jemenitische regering af. Willekeurige arrestaties, met al dan niet een politieke achtergrond, alsmede martelingen komen helaas nog veel voor in Jemen. Het is de Jemenitische regering evenwel ernst verbetering in deze situatie aan te brengen. De overheid gaat leidinggevenden binnen de Jemenitische politie en de diverse veiligheidsdiensten bijscholen in de betekenis van mensenrechten voor het dagelijkse politiewerk. Mede als gevolg van aandacht in de media worden meer en meer gevallen van marteling aan de rechter voorgelegd. Sinds 1994 (einde burgeroorlog) is er geen sprake meer van nieuwe verdwijningen in Jemen. De door AI aan de orde gestelde schending van mensenrechten jegens vrouwelijke gedetineerden betreft met name vrouwen die na het uitzitten van hun straf in de gevangenis moeten blijven omdat geen mannelijk familielid zich aandient om hen af te halen. Thans is de bouw voorzien van opvang- en rehabilitatiehuizen voor deze vrouwen. Ik steun het appèl van AI aan de Jemenitische autoriteiten om op korte termijn een alomvattend pro-actief programma ter verbetering van de mensenrechtensituatie op tafel te leggen. Aangezien de doodstraf is gestoeld op de islamitische shari’a wetgeving en maatschappelijk wordt geaccepteerd in Jemen, valt niet te verwachten dat de doodstraf op (korte) termijn zal worden afgeschaft. Mogelijke buitengerechtelijke executies en gebruik van buitensporig geweld door de overheid blijven een punt van zorg. De overheid is onlangs een campagne tegen het dragen en gebruik van wapens door burgers begonnen. Ja. Jemen heeft de belangrijkste internationale verdragen op het gebied van mensenrechten geratificeerd. Met verwijzing naar deze verdragen en de mensenrechtenclausule in de Samenwerkingsovereenkomst tussen de Europese Unie (EU) en Jemen, alsmede de EU-verklaring van 29 juni 1998, inzake de doodstraf heeft Nederland meermalen de mensenrechtensituatie in Jemen aan de orde gesteld in Brussel. De EU-landen zijn bezorgd over de mensenrechtensituatie in Jemen. Nederland heeft deze zorg aan de Jemenitische autoriteiten overgebracht. Nederland heeft het initiatief genomen tot identificatie en formulering van een samenwerkingsprogramma ter versterking van het justitiële apparaat, met name de verbetering van de rechtspraak. Daarnaast steunt Nederland een maandelijks verschijnend Legal Magazine, waarin problemen betreffende de justitiële instellingen, de wetgeving, de naleving van wetten en de mensenrechten openlijk aan de orde worden gesteld. Ook steunt Nederland een programma ter verbetering van het functioneren van publieke radio en televisie, onder meer op het gebied van vrijheid van meningsuiting. Hoewel de mensenrechtensituatie in Jemen aanleiding blijft geven tot zorg, zie ik de toekomst met enig optimisme tegemoet. Jemen kent als een van de weinige landen in de regio een begin van democratisering met onder andere stemrecht voor vrouwen. Onlangs trad het land op als gastheer voor het «International Forum on Emerging Democracies». De vrijheid van meningsuiting (met name de pers) is groter dan in de omliggende landen. Openlijke kritiek op regering en president is, binnen bepaalde marges, mogelijk. De regering heeft in 1998 de Supreme National Committee for Human Rights, als centraal aanspreekpunt binnen de overheid, opgericht. Vooruitgang op het gebied van mensenrechten hangt vooral af van de uitvoering door Jemen van de aangegane internationale verplichtingen op het terrein van de mensenrechten. Echter de nodige fondsen voor voorlichting, scholing en training van overheidsfunctionarissen ontbreken veelal. Waar mogelijk zal Nederland hulp bieden. Ik acht het niet op mijn weg de Kamer een toekomststrategie voor Jemen inzake mensenrechten te doen toekomen. De Jemenitische autoriteiten, die hebben toegegeven dat er nog veel gedaan moet worden op het terrein van de mensenrechten in hun land, zijn verantwoordelijk voor het ontwikkelen van een dergelijke strategie. Ik zal mij blijven inspannen om de contacten tussen Al en de Jemenitische overheid te verbeteren. Ik ben bereid de mensenrechtensituatie in Jemen op de voet te volgen, waar nodig stappen te ondernemen en uw Kamer hierover onverwijld te rapporteren.	 Ontwikkelingssamenwerking
 KVR10267.xml	 1999	 CDA	 Vragen naar aanleiding van het artikel ''De patatvos trekt de duinen uit'' in Elsevier van 4 september 1999, waarin gesteld wordt dat vossen een grote bedreiging vormen voor weidevogels, muizen, hazen en konijnen en dat de vossen zelfs gesignaleerd worden op de boulevards en rond strandetablissementen van Zandvoort en Bloemendaal op zoek naar voedsel.	 Hebt u kennisgenomen van het artikel «De patatvos trekt de duinen uit» , waarin gesteld wordt dat vossen een grote bedreiging vormen voor weidevogels, muizen, hazen en konijnen en dat de vossen zelfs gesignaleerd worden op de boulevards en rond strandetablissementen van Zandvoort en Bloemendaal op zoek naar voedsel? Is het waar dat de vossenpopulatie sterk toeneemt in Nederland en dat vossen steeds meer bewoonde gebieden intrekken en ook in delen van ons land een reële bedreiging vormen voor klein wild en grondbroedende vogels? Bent u van oordeel dat een verdergaande bescherming van de vos in de vorm van een beperking van de vossenjacht een zinvolle bijdrage kan vormen aan de faunabescherming? Elsevier, 4 september 1999	 Ja, ik heb kennisgenomen van het betreffende artikel in Elsevier. Gedocumenteerde gegevens over het aantal vossen in Nederland ontbreken. Op grond daarvan kunnen dan ook geen uitspraken worden gedaan over de ontwikkeling van de stand. Wel is bekend dat het leefgebied van vossen de laatste jaren is uitgebreid tot gebieden waar de soort voorheen niet voorkwam. Dat wijst op een toename van de stand. Ook is het zo dat de vos thans bescherming geniet in een aantal natuurgebieden waar voorheen in de stand werd ingegrepen. Uit beschikbare gegevens over de fauna blijkt niet dat de instandhouding van kleinwild en bodembroeders als gevolg van deze ontwikkelingen bedreigd wordt. Niet uitgesloten is echter dat plaatselijk enig effect op de grootte van de stand van bepaalde diersoorten waarneembaar is. Dat zal met name het geval kunnen zijn in gebieden waar de vos voorheen niet voorkwam of waar hij krachtig werd bestreden. Op grond van de Jachtwet geldt thans voor vossen een jaarrond geopende jachtperiode. Voor het jagen ’s nachts is een vergunning nodig. In het kader van de Flora- en faunawet, die volgend jaar in werking zal treden, behoort de vos niet langer tot de wildsoorten en zal derhalve geen geopende jachttijd meer worden vastgesteld. De bescherming van de vos is daarmee gediend. Eventuele effecten daarvan op de stand van andere diersoorten zullen zo goed mogelijk worden gevolgd. Ter bescherming van andere diersoorten kan zonodig op grond van ontheffingsbepalingen in de wet de mogelijkheid van bestrijding worden geboden. Dit ter beoordeling van de Colleges van Gedeputeerde Staten, die onder de Flora- en faunawet bevoegd zijn voor het grondgebied van hun provincie eigen doelen te formuleren voor het faunabeheer en in het kader daarvan de ruimte zullen bepalen voor ingrepen in de samenstelling van de fauna.	 Landbouw, Natuurbeheer en Visserij
 KVR10268.xml	 1999	 VVD	 Vragen over een brief van staatssecretaris Van der Ploeg (OCW) van 11 augustus 1999 aan de culturele fondsen waarin hij meldt dat de fondsenbrief door de Tweede Kamer voor kennisgeving is aangenomen, terwijl in het Algemeen Overleg van 30 juni 1999 (kamerstuk 26565, nr. 3) bleek dat over enkele cruciale onderdelen van deze brief nog een aantal kritische vragen zijn.	 Hebt u in een brief van 11 augustus jongstleden aan de fondsen gemeld: «Zoals u weet is mijn «fondsenbrief» op 30 juni jongstleden met de commissie voor Cultuur uit de Tweede Kamer besproken tijdens een Algemeen Overleg, waarin ook de nota Ruim baan voor diversiteit aan de orde is geweest. Bij die gelegenheid heeft de Kamer de brief over de fondsenstructuur voor kennisgeving aangenomen. Deze brief is daarmee definitief de basis geworden voor mijn beleid ten aanzien van de fondsen»? Hoe verhoudt zich de formulering «voor kennisgeving aangenomen» tot het feit dat in dat Algemeen Overleg meerdere woordvoerders zich kritisch uitspraken over enkele cruciale onderdelen van deze brief, zoals de jaarlijkse beoordeling en financiële schuifmogelijkheid? Hoe verhoudt zich de formulering «voor kennisgeving aangenomen» tot het feit dat u aan het eind van het Algemeen Overleg verklaarde onvoldoende op de kritische vragen te hebben kunnen ingaan en behoefte te hebben aan vervolgoverleg? Hoe verhoudt zich de formulering «voor kennisgeving aangenomen» tot het afgesproken vervolg-Algemeen Overleg culturele diversiteit en fondsen van 30 september aanstaande? Deelt u de conclusie dat de fondsen onjuist geïnformeerd zijn? Zo ja, hoe gaat u deze onjuiste informatie aan de fondsen rechtzetten? Hebt u daags voor het Algemeen Overleg van 30 juni jongstleden per brief de culturele instellingen bericht dat zij de doelgroepactiviteiten (vooral culturele minderheden en jongeren) moesten aangeven en dat het totaal van deze bestedingen tenminste 3% van de totale subsidie diende uit te maken? Waarom hebt u van deze brief tijdens dat Algemeen Overleg en de plenaire discussie volgend daarop waarin u de Tweede Kamer opriep de oordeelsvorming over de 3%- maatregel op te schorten, geen melding gemaakt? Waarom hebt u de brief daags voor dat Algemeen Overleg laten uitgaan, terwijl u kennis had genomen, zoals u in het Algemeen Overleg verklaarde, van de publicaties van de cultuurwoordvoerders van vier van de vijf grote fracties, waarin zij de 3%-maatregel afwezen? Hebt u na het aanvaarden van de motie waarin de 3%-maatregel werd afgewezen instellingen daarover geïnformeerd? Zo neen, waarom niet? Kunt u deze vragen met spoed beantwoorden, zodat de Kamer vóór het Algemeen Overleg van 30 september aanstaande van uw antwoorden kan kennisnemen? Kamerstuk 26 565, nr. 3 Handelingen II, nr. 96, Vergaderjaar 1998–1999, blz. 5581–5583.	 Ja. De formulering was inderdaad onjuist. Ten onrechte zou uit deze passage de indruk hebben kunnen ontstaan dat er tijdens het Algemeen Overleg geen opmerkingen gemaakt zijn over mijn brief inzake de fondsenstructuur. De formulering was ook daarom onjuist, omdat ik met de fondsen juist in open gesprek ben, ook over de onderwerpen waarover de Kamer kritische opmerkingen heeft gemaakt, zoals de jaarlijkse beoordeling en de financiële schuifmogelijkheid. Zie het antwoord onder 2. Mijn behoefte aan vervolgoverleg gold niet de brief over de fondsenstructuur (ik heb de vragen daarover van de zijde van de Kamer beantwoord), maar het debat over de drieprocentmaatregel. Zie het antwoord onder 2. Ik verkeerde tot begin september in de veronderstelling dat de behandeling van de brief over de fondsenstructuur al op 30 juni was afgerond. Niet zonder reden, omdat blijkens het plenaire debat op 1 juli, de Kamer – net als ik overigens – behoefte had aan een voortzetting van het debat, niet over de fondsenbrief maar over culturele diversiteit en wel bij de behandeling van de uitgangspuntennotitie. Ik citeer de heer Nicolaï: Gisteren vond een algemeen overleg plaats met de staatssecretaris over culturele diversiteit. De discussie daarover is nog niet afgerond. Na het reces komt zij weer terug, omdat wij dan de uitgangspuntennotitie behandelen. Ik citeer mevrouw Visser-van Doorn: Het debat over de in de motie genoemde notities (notities Ruim baan voor culturele diversiteit en Cultuur als confrontatie) kon gisteren helaas niet worden afgerond. Ik citeer mevrouw Belinfante: In de procedurevergadering is afgesproken dat voor september of oktober een vervolgdebat wordt geagendeerd over de gehele uitgangspuntennotitie, waarvan de drieprocentnorm maar een onderdeel is. Ik heb hieraan, naar nu blijkt ten onrechte, de conclusie verbonden dat de Kamer alleen het debat over culturele diversiteit wilde voortzetten en wel tijdens de behandeling van de gehele uitgangspuntennotitie. Wat dit betreft wel, ik zal daarom een rectificatie aan het fondsenoverleg sturen. Openbaarmaking en verzending van de inrichtingseisen vielen in dezelfde periode als het Algemeen Overleg. In mijn aanbiedingsbrief van de nota Cultuur als confrontatie heb ik gemeld dat de inrichtingseisen vanaf 22 juni via het Internet opvraagbaar zouden zijn. Dat werd uiteindelijk 28 juni. De inrichtingseisen zijn ook naar de instellingen gestuurd, in sommige sectoren vóór het overleg van 30 juni, in andere erna. Van meet af aan heeft het in bedoeling gelegen om in de periode na het verschijnen van de uitgangspuntennotitie de inrichtingseisen aan de instellingen te sturen. Deze inrichtingseisen geven aan welke gegevens de subsidie-aanvraag moet bevatten en op welke wijze de aanvraag moet worden ingericht, gelet ook op de prioriteiten van de uitgangspuntennotitie. Zo is ook aangegeven dat tenminste drie procent van de gevraagde subsidies bestemd moet worden voor doelgroepactiviteiten. Toezending van de inrichtingseisen in deze periode is om juridisch-bestuurlijke redenen nodig. Instellingen moeten immers voor het opstellen van hun subsidieaanvraag tijdig en zo concreet mogelijk weten aan welke eisen de aanvraag moet voldoen. Daarbij is het voorbehoud gemaakt van behandeling van de uitgangspuntennotitie in de Kamer. Er zijn dus geen onomkeerbare stappen gezet. Mocht het te voeren debat over de uitgangspuntennotitie mij tot andere conclusies brengen, zal ik zonodig de inrichtingseisen wijzigen, dan wel bepaalde gegevens niet gebruiken. Deze procedure is niet nieuw. Ook in de vorige cultuurnotaronde zijn de inrichtingseisen bekendgemaakt na het verschijnen van de uitgangspuntenbrief en voordat de Kamer deze had behandeld. De inrichtingseisen zijn een administratieve vertaling van de beleidsvoornemens in vormvoorschriften. Omdat de inrichtingseisen inhoudelijk niet afwijken van de uitgangspuntennotitie, was ik van oordeel dat deze voor de Kamer geen nieuwe informatie bevatten. Zie over de verzending het antwoord onder 6. Ik had kennisgenomen van de publicaties van de cultuurwoordvoerders, maar conclusies trek ik na afloop van een debat met de Kamer, niet vooraf en ik beschouw het debat nog niet afgerond, mede omdat de Kamer mij in de motie om nadere voorstellen heeft gevraagd. Nee. Zoals gezegd, beschouw ik het debat over culturele diversiteit nog niet als afgerond. In het verkeer tussen mij en de instellingen lijkt het me onnodig en verwarrend de instellingen op de hoogte te houden van de tussenstanden van het debat dat wij voeren. Bij deze.	 Onderwijs, Cultuur en Wetenschappen
 KVR10269.xml	 1999	 D66	 Vragen naar aanleiding van een bericht in de Leeuwarder Courant van 24 augustus 1999, inzake een discussienota bedoeld voor een studiedag van het Overlegorgaan Waddeneilanden.	 Bent u bekend met het idee van gemeentesecretarissen van de Waddeneilanden voor een fusie van de Waddengemeenten? Heeft u oordeel over dit idee? Zo ja welk? Is volgens u dit gebied een «knelpuntgebied» zoals bedoeld in de beleidsnotitie gemeentelijke herindeling? Leeuwarder Courant, 24 augustus 1999	 Ik heb kennis genomen van het bericht hierover in de Leeuwarder Courant van 21 augustus jongstleden. Uit dat bericht en uit de door mij opgevraagde notitie, die ik te uwer informatie meezend , blijkt dat het gaat om een discussienota over bestuurlijke vernieuwing, die is opgesteld voor het algemeen bestuur van het Overlegorgaan Waddeneilanden. Dit bestuur zal er begin november tijdens een studiedag over spreken, waarna de verschillende gemeenteraden hun beoordeling zullen geven. In de discussienota zijn in totaal elf opties opgenomen inzake verbetering of aanpassing van het bestuur op de eilanden. Het spreekt mij altijd aan, wanneer besturen en bestuursorganen hun eigen functioneren onderwerp van politiek en publiek debat maken. Dat geldt zeker ook in het geval van de Waddeneilanden, waar de specifieke geografische situatie eigen eisen stelt aan de wijze van besturen. Ik acht het niet op mijn weg te liggen mij nu in het nog nauwelijks aangevangen debat op en tussen de eilanden te mengen. Met belangstelling wacht ik nadere berichten omtrent verloop en uitkomsten van dat debat af. Ik heb de Stuurgroep Krachtige Gemeenten voor het houden van de zogenoemde rondetafelgesprekken om redenen van praktische uitvoerbaarheid een suggestie gedaan van 6 gebieden. Daaruit mag evenwel niet worden afgeleid dat dit de enige gebieden zijn die naar mijn oordeel onder het bereik van de afspraak uit het regeerakkoord en de Beleidsnotitie gemeentelijke herindeling vallen. Ik verwacht van de stuurgroep naast een inhoudelijke aanbeveling eveneens een aanbeveling over de gebruikte methode van de rondetafelgesprekken. Na afronding van deze serie gesprekken zal worden bekeken of en zo ja hoe de gekozen opzet van de rondetafelgesprekken ook in andere situaties toepasbaar is. Bijlage ter inzage gelegd bij de afdeling Parlementaire Documentatie	 Binnenlandse Zaken en Koninkrijksrelaties
 KVR1027.xml	 1994	 D66	 De vragen betreffen de veranderende samenstelling van de groep dak- en thuislozen, onder meer als gevolg van de bezuinigingen in de psychiatrie.	 Kent u de studie naar dak- en thuislozen van het Nederlands Instituut voor Zorg en Welzijn «Wegwijs»? Worden er steeds meer jongeren, vrouwen, harddruggebruikers en, als gevolg van bezuinigingen in de psychiatrie waardoor mensen minder snel en korter worden opgenomen, ex-psychiatrische patie¨nten thuisloos? Worden de middelen, die dit jaar beschikbaar zijn voor de thuislozenzorg, vooral besteed voor internaten die bevolkt worden door traditionele groepen, zoals oudere mannen met alcoholproblemen? Deelt u de stelling, zoals in genoemd rapport, dat de overheid te weinig rekening houdt met de veranderde samenstelling van de groep dak- en thuislozen? Zo ja, wat zijn de gevolgen van de veranderde samenstelling voor het te voeren beleid? De Volkskrant, 20 december 1994	 Ja. Mij bereiken van diverse kanten berichten dat het aantal vrouwen, jongeren alsmede harddruggebruikers die thuisloos worden, toeneemt. Voor wat betreft het vraagstuk van de ex-psychiatrische patie¨nten onder de thuislozen merk ik het volgende op. Tot op heden heeft nog geen substantie¨le beddenreductie in de Algemeen Psychiatrische Ziekenhuizen (APZ’en) plaatsgevonden. De afgelopen vijf jaar zijn er ongeveer 1500 plaatsen in de Regionale Instellingen voor Beschermd Wonen bijgekomen waarmee het aantal plaatsen Beschermd Wonen op ongeveer 4100 is gekomen. De bezuinigingen in de Geestelijke Gezondheidszorg hebben geen invloed gehad op het aantal beschikbare bedden voor chronische patie¨nten. Het aantal thuislozen met psychische stoornissen is echter wel toegenomen. Het gegeven dat mensen minder snel en korter worden opgenomen staat mijns inziens los van bezuinigingen, maar is een proces dat onder invloed van maatschappelijke ontwikkelingen al jaren onderwerp van beleid is. Naast korte opneming – om hospitalisatie te vermijden – is extra-muralisatie een beleidsdoelstelling, met name waar het gaat om nieuwe clie¨nten. De sector van de Ambulante Geestelijke Gezondheidszorg (RIAGG’en) is hiertoe de laatste tien jaar versterkt. Voor de goede orde merk ik op dat voor patie¨nten die echt de zorg en bescherming nodig hebben van een APZ, die mogelijkheid er altijd zal moeten zijn. De voorzieningen voor maatschappelijke opvang, waaronder de opvangvoorzieningen voor thuislozen zijn met ingang van 1 januari 1994 gedecentraliseerd naar de daartoe aangewezen centrumgemeenten met de verplichting tijdens een overgangsperiode van twee jaar het (capaciteits)niveau te handhaven. Het voor de thuislozenzorg beschikbare bedrag zal derhalve ook dit jaar grotendeels worden aangewend voor het subsidie¨ren van de bestaande thuislozeninternaten, die vooral onderdak en begeleiding, verzorging en in enkele situaties verpleging bieden aan oudere thuislozen, die daar veelal langdurig verblijven. Een van de internaten is bestemd voor de opvang van vrouwen. De subsidie-lasten per capaciteitsplaats hebben betrekking op zowel de kosten van onderdak en levensonderhoud als de kosten van begeleiding en zorg. Voorafgaand aan de decentralisatie van deze voorzieningen is een beleid gevoerd gericht op toename van de capaciteit van de internaten, verbreding van het aanbod van diensten, het bereiken van nieuwe groepen thuislozen, het actief streven naar maatschappelijk herstel en terugkeer naar zelfstandig wonen. De traditionele residentie¨le capaciteit is verminderd ten gunste van een veel groter aantal capaciteitsplaatsen in de vorm van passantenplaatsen, begeleid wonen en nachtopvang. Die ontwikkeling zet zich voort. Neen. Zowel door de rijksoverheid als door gemeenten wordt een actief innoverend beleid gevoerd, rekening houdend met de verschuivingen binnen de doelgroep. Dat moet leiden tot verbreding van het aanbod en het bereik van de hulpverlening, niet tot het uitwisselen van doelgroepen. De gevolgen voor het te voeren beleid zijn grotendeels al zichtbaar in het beleid van verschillende departementen, van gemeenten en van voorzieningen en instanties op het terrein van de geestelijke gezondheidszorg. Decentralisatie van het uitvoerende werk naar gemeenten, de wettelijke verankering van de zorgplicht van gemeenten, inzet van het zorgvernieuwingsfonds voor de geestelijke volksgezondheid op het grensvlak met de maatschappelijke opvang, aandacht voor deze problematiek in de ondersteuning van het lokale welzijnsbeleid en in het grote stedenbeleid, een grotere betrokkenheid van sociale diensten, woningcorporaties, politie en andere diensten en voorzieningen op lokaal en regionaal niveau, het tot uiting brengen van deze problematiek in de verdeelsleutel gemeentefonds, een meerjarig onderzoeksprogramma op dit terrein en een vierjarig project voor de ontwikkeling van landelijke taken en ondersteuning zijn de belangrijkste maatregelen, die leiden tot de beoogde verbreding van het aanbod. Daarnaast ondersteunt het ministerie een aantal experimentele vernieuwingsprojecten, waaronder de succesvolle T-teams voor zwervende jongeren en een vijftal regionale afstemmingsprojecten voor maatschappelijke opvang en geestelijke gezondheidszorg.	 Volksgezondheid, Welzijn en Sport
 KVR10270.xml	 1999	 CDA	 Vragen naar aanleiding van het artikel ''De VS weigeren hammen met PCB''s uit Nederland'' in de Volkskrant van 26 augustus 1999. (Zie ook vragen van lid Poppe; Aanhangsel Handelingen nr. 26, vergaderjaar 1999-2000).	 Hebt u kennis genomen van het artikel «De VS weigeren hammen met PCB’s uit Nederland»? Is deze partij afkomstig uit het zogenaamde «maffiacircuit»? Bestaat de kans dat de VS een importverbod voor varkensvlees op zal leggen? Is de staatssecretaris nog steeds van mening dat het Nederlandse controlebeleid niet tekort schiet? Op welke onderdelen wijkt het controlesysteem af van het Belgische controlesysteem? Welke stappen onderneemt u om deze exportpraktijken verder onmogelijk te maken? Hoe groot is de kans dat met PCB’s besmet vlees in de Nederlandse voedselketen is terechtgekomen? Wat is het risico voor de volksgezondheid? Volkskrant, 26 augustus 1999	 Ja. Neen, het betreft een reguliere partij gedeeltelijk Nederlandse hammen waar, blijkens bericht van mijn Belgische ambtgenoot op 27 augustus, niets mee aan de hand was. De Belgische berichtgeving van 26 augustus waar het krantenartikel in kwestie op gebaseerd was, bleek onjuist. Mijn Belgische collega heeft zich voor deze onjuiste berichtgeving bij mij verontschuldigd. Neen, er is immers geen sprake van PCB-verontreiniging. Aangezien het Nederlandse vlees in orde bleek, is onvoldoende Nederlandse controle niet aan de orde. De volksgezondheid is niet in gevaar en verdere maatregelen zijn niet opportuun.	 Volksgezondheid, Welzijn en Sport
 KVR10272.xml	 1999	 D66	 Vragen aan aanleiding van het rapport ''Filling the local power vacuum in Kosovo - establishment of leadership - training of municipal authorities'', waarin wordt geadviseerd om in alle gemeenten in Kosovo onmiddellijk een VN burgemeester te benoemen, via de verantwoordelijke VN-organisatie ter plaatse, United Nations Interin Mission in Kosovo (UNMIK).	 Kent u het rapport «Filling the local power vacuum in Kosovo – establishment of leadership – training of municipal authorities» opgesteld door een OVSE missie waaraan de VNG heeft deelgenomen? Wat is uw oordeel over dit rapport, en met name over de aanbeveling om in alle gemeenten onmiddellijk een VN burgemeester te benoemen? Bent u bereid een en ander te bevorderen en, zo ja, hoe? Zie ook VNG-magazine 27 augustus 1999: «Benoem met grote spoed VN-burgemeester in Kosovo»	 Ja. UNMIK is op grond van resolutie 1244 van de VN Veiligheidsraad verantwoordelijk voor het civiele bestuur in Kosovo. In zijn rapport van 12 juli 1999 geeft de Secretaris-Generaal van de VN aan dat UNMIK maximaal gebruik zal maken van geschikte en ervaren lokale ambtenaren. Op gemeentelijk niveau hebben UNMIK-vertegenwoordigers in beginsel een adviserende en toezichthoudende rol. Waar nodig kan UNMIK echter onmiddellijk zijn bestuurlijke verantwoordelijkheid nemen, zoals in Mitrovica. Het rapport van de OVSE/Raad van Europa-missie wijst terecht op het belang van adequate controle door UNMIK op het lokale bestuur en doet zinvolle aanbevelingen, bv. inzake training van lokale bestuurders. De door de missie gedane aanbeveling om in alle gemeenten een VN-burgemeester te benoemen past op zichzelf binnen het mandaat van UNMIK, doch doet niet volledig recht aan het beginsel van «local ownership», dat zowel door de VN als door de Regering wordt aangehangen. De omstandigheden verschillen per gemeente. Benoeming van een VN-burgemeester is dan ook pas aan de orde als de lokale situatie daar naar de opvatting van UNMIK aanleiding toe geeft. Een eventueel verzoek van UNMIK aan Nederland om kandidaatbestuurders voor gemeenten in Kosovo te leveren zal serieus worden bekeken.	 Buitenlandse Zaken
 KVR10273.xml	 1999	 SP	 Vragen over een schikking met verdachte F.H. in de "Operatie Clickfonds", inzake het handelen met voorkennis op de beurs, het witwassen van zwart geld via de beurs, frontrunning, en belastingfraude. (vragen leden De Wit en Marijnissen, Aanhangsel Handelingen nr. 2007, Vergaderjaar 1998-1999 en Aanhangsel Handelingen nr. 28, Vergaderjaar 1999-2000).	 Kunt u aangeven wat de stand van zaken is met betrekking tot de vervolging van de verdachten in de «Operatie Clickfonds»? Is het waar dat het Openbaar Ministerie de vermoede witteboordencriminaliteit op de beurs zoals frontrunning, het handelen met voorkennis, het witwassen van zwart geld via de beurs, belastingfraude, valsheid in geschrifte, omkoping en deelneming aan een criminele organisatie ten aanzien van verschillende verdachten niet heeft kunnen bewijzen? Welke oorzaken kunnen daarvoor worden aangegeven? Op grond van welke overwegingen heeft het Openbaar Ministerie besloten een schikking van f 12,5 miljoen te treffen met verdachte Fred H. en waarop is dit bedrag gebaseerd? Heeft bij de beslissing over de schikking voor het Openbaar Ministerie meegespeeld dat H. in 1997 ruim zes weken in hechtenis heeft doorgebracht en ook reeds «gestraft» is door de publiciteit? Zo ja, acht u dit gerechtvaardigd? Is het vast beleid van het OM dat verdachten met min of meer publieke bekendheid een mildere vervolging krijgen dan mensen zonder aanzien? Acht u dit voor de beeldvorming in de samenleving over de bestrijding van witteboordencriminaliteit en het bestaan van klassenjustitie raadzaam? Kunt u aangeven op welke wijze in de Verenigde Staten de bestrijding van frontrunning, het handelen met voorkennis en de controle op de beurs plaatsvindt? Om welke reden is deze Amerikaanse aanpak tot op heden niet in Nederland ingevoerd? Bent u bereid nader te onderzoeken of en zo ja op welke wijze de Nederlandse wetgeving en praktijk ter bestrijding van strafbare feiten op de beurs kan worden verbeterd? NRC-Handelsblad, 12 augustus 1999 NOVA, 12 augustus 1999	 Onder leiding van het openbaar ministerie te Amsterdam is in 1997 een gecombineerd onderzoek FIOD/ECD gestart, het zogenaamde «Clickfondsonderzoek». Dit onderzoek is voortgekomen uit een project van de FIOD om beurs- en beleggingsfraude te bestrijden. Het onderzoek is gericht op: – Misbruik van voorwetenschap (gebruik maken van informatie over van ophanden zijnde effectentransacties in bepaalde fondsen). – Valsheid in geschrift, waaronder valsheid in geschrift. – Heling (in dit onderzoek: het witwassen van zwart en/of door misbruik verkregen geld). – Deelneming aan een criminele organisatie die als oogmerk heeft een of meerdere bovengenoemde strafbare feiten te plegen. Hiernaast is in de loop van het «Clickfondsonderzoek» gebleken van niet ambtelijke omkoping, valsheid in geschrift en overtreding van de Wet toezicht kredietwezen. Tijdens het onderzoek is een groot aantal verdachten in beeld gekomen. Zij worden verdacht van één of meerdere van voornoemde delicten. Niet in alle gevallen zijn er verbanden tussen de diverse verdachten. De verdenkingen zijn (mede) ontstaan doordat gebruik werd gemaakt van code- of nummerrekeningen met behulp waarvan transacties op de beurs zouden plaatsvinden. De transacties geschiedden veelal met geld waarvan de herkomst niet te achterhalen leek. Zo trof het onderzoeksteam coderekeningen in het buitenland aan met behulp waarvan personen geld voor de fiscus verborgen hielden. Aan België, Duitsland, Groot-Brittannië, Luxemburg, Verenigde Staten van Amerika, Zwitserland en Curac¸ao zijn dan ook verzoeken om rechtshulp gedaan. Op dit moment zijn overigens nog niet alle uitvoeringsstukken van die rechtshulpverzoeken ontvangen en nog niet alle verzoeken zijn uitgevoerd. De oorzaak hiervan is gelegen in een aantal formele redenen, zoals de door Staten bij het toepasselijke verdrag gemaakte voorbehouden, onduidelijkheid omtrent dubbele strafbaarheid en opgeworpen procedures ten inbeslagneming en/of overdracht van beslag aan Nederland (als verzoekende Staat). Inmiddels zijn vijf verdachten onherroepelijk veroordeeld (de verdenking zag op belastingfraude met een nadeel van boven de f 50 000,–). Een drietal zaken is getransigeerd voor respectievelijk f 1 miljoen, f 1,7 miljoen en f 1,5 miljoen. Een dertigtal zaken is fiscaal afgedaan, conform de Aanmeldings-, transactie- en vervolgingsrichtlijnen voor fiscale delicten en douane- delicten (Staatscourant 1993, 75). Verder is een zestiental zaken geseponeerd, omdat ofwel de leidinggevenden worden vervolgd (tien zaken), ofwel er onvoldoende wettig en overtuigend bewijs voorhanden was (twee zaken), of wel een ander dan strafrechtelijk ingrijpen prevaleert (fiscale afdoening in drie zaken), of wel de verdachte ten onrechte als verdachte was aangemerkt (één zaak). Op dit moment is nog een dertigtal zaken in onderzoek. Deze zaken betreffen onder meer de openstaande zaken tegen E. S., D. de G., A. S, J.Th. V., A.P. van der R. en L & van L. BV, waaraan in de media veel aandacht wordt besteed. De verdenkingen betreffen onder meer fiscale fraude, valsheid in geschrift, misbruik van voorwetenschap, heling, witwassen en deelname aan een criminele organisatie. Eerst na afronding van de lopende opsporingsonderzoeken, dan wel, in zaken waarin een gerechtelijk vooronderzoek loopt, na sluiting daarvan, kan worden bezien of en zo ja, voor welke feiten verdere strafvervolging dient plaats te vinden. Eind 1997 zijn tegen F. H. verdenkingen gerezen ter zake van fiscale fraude en aan zijn functie als directeur van een pensioenfonds gerelateerde fraude feiten (valsheid in geschrift, niet ambtelijke omkoping en deelname aan een criminele organisatie). Er heeft tegen F. H. nimmer een verdenking bestaan ter zake van misbruik van voorwetenschap, waaronder «frontrunning» valt. De officier van justitie te Amsterdam heeft F. H. een transactie van ruim f 1,5 miljoen aangeboden voor het plegen van het opzettelijk doen van onjuiste aangiften over de jaren 1993 tot en met 1996 voor de inkomstenbelasting en over de jaren 1994 tot en met 1997 voor de vermogensbelasting. De hoogte van de aangeboden transactie komt overeen met het wettelijk maximum van artikel 69 van de Algemene wet inzake rijksbelastingen. F. H. heeft de transactie geaccepteerd. Bij de beslissing de transactie aan te bieden hebben de volgende feiten en omstandigheden een rol gespeeld: – De verdachte had reeds een maand in voorlopige hechtenis doorgebracht. – De verzwegen gelden waren niet afkomstig uit andere strafbare feiten. – De verdachte is achteraf bezien ten onrechte verdacht van de aan zijn functie gerelateerde strafbare feiten. – De negatieve publiciteit en de daaruit voortvloeiende privé-schade. Op grond van het vorenstaande blijkt dat het een onjuiste veronderstelling betreft dat het openbaar ministerie een transactie van f 12,5 miljoen heeft aangeboden aan F. H. De geheimhoudingsplicht van artikel 67 van de Algemene wet inzake rijksbelastingen staat er aan in de weg informatie over individuele belastingplichtigen openbaar te maken, behalve dan dat ook in de zaak van F. H. de belastingheffing op de gebruikelijke wijze heeft plaats gevonden. Niet kan worden gesteld dat verdachten met een min of meer publieke bekendheid, wiens zaken sneller de publiciteit halen, in de vervolging anders worden behandeld dan verdachten met een mindere publieke bekendheid. Iedere strafzaak staat op zichzelf en moet op de eigen merites worden beoordeeld. Bij de beoordeling van iedere strafzaak worden de persoonlijke omstandigheden van de verdachte in aanmerking genomen. Negatieve publiciteit in de media over de rol die een verdachte in een bepaalde strafzaak heeft gespeeld, kan een factor van die persoonlijke omstandigheden vormen. Overigens herleeft bij niet voldoening van een transactiebedrag de vervolgingsbevoegdheid van het openbaar ministerie. Het wettelijk kader voor toezicht op het effectenwezen in de VS wordt vooral gegeven in de Securities and Exchange Act van 1934. Deze wet bevat een aantal bepalingen die zijn gericht op de bestrijding van gebruik van voorwetenschap (Sections 10-b en 16 van deze wet). Deze bepalingen zijn nader uitgewerkt in zogenaamde rules, welke worden uitgevaardigd door de Securities and Exchange Commission (SEC). De SEC is ook belast met de handhaving van deze wettelijke bepalingen en de daarbij behorende rules. De bestrijding van gebruik van voorwetenschap (daaronder begrepen frontrunning) door de SEC vindt langs verschillende wegen plaats. Indien een onderzoek leidt tot het vermoeden dat gebruik van voorwetenschap heeft plaatsgevonden, kan de SEC onder meer via een civielrechtelijke procedure, een zogenaamd civil injunctive action, een vordering tot het opleggen van een boete door de rechter instellen. Voor ernstiger zaken kan de SEC aangifte doen bij het openbaar ministerie voor het instellen van strafvervolging. Het instellen van een civiele vordering ter verkrijging van een bepaalde sanctie is een bijzonderheid uit het Angelsaksische, en in het bijzonder het Amerikaanse rechtssysteem, die zich als zodanig niet leent voor inpassing in het Nederlandse rechtsstelsel. Met het wetsvoorstel tot invoering van de dwangsom en bestuurlijke boete in de financiële toezichtswetgeving (kamerstukken 25 821) wordt echter in de financiële toezichtswetgeving een systematiek geïntroduceerd die materieel vergelijkbaar is met de bovengeschetste aanpak in de Verenigde Staten, namelijk de invoering van een additioneel handhavingsinstrumentarium in handen van de financiële toezichthouders naast de bestaande route van strafrechtelijke sanctionering. Het bedoelde wetsvoorstel is thans in behandeling bij de Eerste Kamer en kan naar verwachting op afzienbare termijn in werking treden. Behalve met het bovengenoemde wetsvoorstel dragen ook de beleidsvoornemens uit de Nota Integriteit Financiële Sector (kamerstukken 25 830) bij tot de versterking van het toezicht en de bestuurlijke en strafrechtelijke handhaving in de financiële sector. Gelet op de relatief recente effectuering van deze beleidsvoornemens is een nader onderzoek op dit moment niet opportuun.	 Justitie (JUS)
 KVR10274.xml	 1999	 VVD	 Vragen over een schikking van f 12,5 miljoen van het Openbaar Ministerie met de voormalige directeur van het Philips-pensioenfonds Fred H., en over de versterking van het Openbaar Ministerie op het gebied van beursfraudezaken. (Zie ook vragen leden De Wit en Marijnissen, Aanhangsel Handelingen nr. 2007, Vergaderjaar 1998-1999 en Aanhangsel Handelingen nr. 28, Vergaderjaar 1999-2000).	 Wat is de reden van de schikking van f 12,5 miljoen van het Openbaar Ministerie met de voormalige adjunct-directeur van het Philips-pensioenfonds Fred H.? Is het waar dat Fred H. niet zal worden vervolgd voor handelen met voorwetenschap of «front-running»? Zo ja, wat is hiervan de reden? Is het waar dat de rechtszaken betreffende de hoofdverdachten, Eddy S., Adri S., Han V. en Dirk de G. pas in het jaar 2000 dienen? Hoe komt het dat het gerechtelijk vooronderzoek zo lang duurt? Is het waar dat een reeks van schikkingen in belastingfraudezaken worden verwacht doordat een onderzoeksrechter eind 1999 van functie verandert? Deelt u de mening dat het gezag van het Openbaar Ministerie zal worden aangetast wanneer, twee jaar na het (met veel publiciteit omgeven) aanhouden van verdachten van beursfraude en handel met voorkennis, deze niet (kunnen) worden vervolgd door gebrek aan voldoende capaciteit van ter zake deskundige officieren? Hoe denkt u de negatieve invloed op het gezag van het Openbaar Ministerie van de beursfraudezaak te kunnen beperken? Bent u bereid de mogelijkheden te onderzoeken van het aantrekken van hulpofficieren van Justitie, een praktijk die succesvol functioneert in de Verenigde Staten, waarin deskundigen op financieel-economisch en/of fiscaaljuridisch gebied van banken en advocatenkantoren voor een periode van twee à drie jaar worden gedetacheerd bij het Openbaar Ministerie? Wilt u de Kamer zo spoedig mogelijk informeren over het resultaat van dit onderzoek en over andere mogelijkheden ter versterking van de personele capaciteit van het Openbaar Ministerie op het gebied van «front-running» en handel in voorwetenschap? NRC Handelsblad, 12 augustus 1999 Het Financieele Dagblad, 13 augustus 1999	 Verwezen wordt naar het antwoord op de vragen 3 en 4 van de leden De Wit en Marijnissen . De beslissing over de verdere vervolging van E. S., A. S., J. Th. V. en D. de G. zal naar verwachting in november 1999 kunnen worden genomen. Ervan uitgaande dat het openbaar ministerie besluit deze personen te dagvaarden, betekent dit dat hun zaken medio 2000 ter terechtzitting aanhangig worden gemaakt. Dat de onderzoeken naar de betrokken verdachten twee jaar in beslag nemen, acht ik, gegeven de omvang en juridische en feitelijke complexiteit van de zaken, niet ongebruikelijk lang. Neen. Indien het nog lopende gerechtelijke vooronderzoek in 1999 nog niet kan worden afgerond, zal bij vertrek van een rechter-commissaris een andere rechter-commissaris de leiding daarvan overnemen. Wellicht ten overvloede zij opgemerkt dat het openbaar ministerie slechts in die zaken een transactie aanbiedt, die succesvol zouden kunnen worden vervolgd. Hiertoe dient het gerechtelijk vooronderzoek te zijn afgerond. Het «Clickfondsonderzoek» heeft inmiddels geleid tot diverse strafopleggingen en zowel strafrechtelijke als fiscale transacties. Hiernaast is nog een groot aantal zaken in onderzoek waarvan de beslissing over verdere vervolging naar verwachting in november 1999 wordt genomen. De indruk bestaat niet dat bij het parket Amsterdam onvoldoende deskundigheid aanwezig is om het «Clickfondsonderzoek» goed af te kunnen ronden. Teneinde de kennisopbouw omtrent specifieke beursgerelateerde criminaliteit te borgen en de continuïteit van het «Clickfondsonderzoek» te waarborgen, zijn in wisselende samenstelling drie officieren van justitie bij het onderzoek betrokken, waarbij door een officier van justitie doorlopend leiding is gegeven. Ondersteuning is door vier parket-secretarissen geleverd. De betrokken officieren van justitie hebben allen kennis over financiële markten opgedaan door het volgen van cursussen en studies met gespecialiseerd materiaal. Om binnen het openbaar ministerie meer financiële kennis te verkrijgen, zijn op het arrondissementsparket te Amsterdam een medewerker van de FIOD en een medewerker van de Douane als plaatsvervangend officier van justitie werkzaam. Voorts is het openbaar ministerie nauw betrokken bij het financieel expertisecentrum te Amsterdam. Hiervoor zijn door het arrondissementsparket te Amsterdam deels een officier van justitie, een specialistische medewerker en een managementassistente vrijgemaakt. Waar nodig zal het openbaar ministerie specifieke deskundigheid inhuren. In het «Clickfondsonderzoek» is dit tot dusver eenmaal nodig gebleken. Van negatieve invloed op het gezag van het openbaar ministerie is niet gebleken. Mocht die indruk wel zijn ontstaan dan is die ten onrechte gewekt. Immers het «Clickfondsonderzoek» heeft tot nu aan toe niet alleen al strafrechtelijke resultaten opgeleverd, maar ook fiscale. Reeds het «Clickfondsonderzoek» heeft de fiscus zo’n honderd miljoen gulden aan boetes en naheffingen vanwege balastingontduiking opgeleverd. Daarnaast is nog een groot aantal zaken in onderzoek. Ook heeft het onderzoek bijgedragen aan een verdere normstelling ten aanzien van financiële integriteit, zowel binnen de beurswereld als daarbuiten en worden de krachten van betrokken instanties gebundeld in het financieel expertise centrum te Amsterdam. Aanhangsel Handelingen, nr. 28, vergaderjaar 1999–2000.	 Justitie (JUS)
 KVR10278.xml	 1999	 VVD	 Vragen naar aanleiding van een bericht in de Telegraaf van 1 september 1999 over een uitspraak van het Gerechtshof Den Haag inzake taxatie van nieuwe woningen conform de aankoopprijs.	 Hebt u kennis genomen van de recente uitspraak van het Gerechtshof te Den Haag inzake taxatie van nieuwe woningen conform de aankoopprijs? Welke gevolgen verbindt u aan deze uitspraak voor de gangbare taxatiepraktijk in de gemeenten en de lopende hertaxatie? Is kostenbesparing bij de wettelijke taxaties mogelijk door bij nieuwbouwwoningen automatisch de aankoopwaarde te hanteren, mede gegeven de forse overschrijdingen bij de raming van de kosten van taxatie op basis van de WOZ ten behoeve van ondermeer de OZB? Kan deze methode ook worden gehanteerd bij nieuwbouw in de categorie niet-woningen? Bent u bereid omtrent een en ander in contact te treden met de waarderingskamer en de VNG en vervolgens de Kamer over de conclusies van dit overleg in te lichten, bij voorkeur nog voor het overleg met de Kamer over de lokale lasten op 28 september a.s.? De Telegraaf, 1 september 1999	 Ja. Geen. De aan een onroerende zaak in het kader van de Wet waardering onroerende zaken (Wet WOZ) toe te kennen waarde dient – met inachtneming van het bepaalde in artikel 17, tweede lid, van deze wet – te worden gesteld op de prijs die bij aanbieding ten verkoop op de voor die onroerende zaak meest geschikte wijze, na de beste voorbereiding, op de waardepeildatum door de meestbiedende gegadigde zou zijn besteed (waarde in het economische verkeer). De aankoopprijs van een nieuwbouwwoning is één van de factoren die bij de bepaling van de WOZ-waarde van een nieuwbouwwoning in aanmerking wordt genomen, maar weerspiegelt niet automatisch de WOZ-waarde. Andere factoren die bij de bepaling van de WOZ-waarde van een nieuwbouwwoning een rol kunnen spelen zijn bijvoorbeeld: de kosten van «meerwerk» tijdens de bouw, de kosten van aanvullende werkzaamheden na oplevering (in het bijzonder bij zogenoemde «casco-oplevering»), kosten van tuininrichting, de omstandigheid dat door overheidsingrijpen de aankoopprijs lager is dan deze bij afwezigheid van overheidsbemoeienis zou zijn geweest en eventuele verkoopprijzen van met de nieuwbouwwoning vergelijkbare woningen. Overigens merk ik nog op dat de waarde van een onroerende zaak moet worden bepaald naar de waarde die de onroerende zaak op de waardepeildatum heeft. Dit houdt in dat een eventuele waardeontwikkeling tussen de waardepeildatum en de transactiedatum bij de waardebepaling een rol speelt. In de in de vraag bedoelde uitspraak van het Gerechtshof te Den Haag van 27 augustus 1999 (nr. 97/20637) oordeelde het hof dat de inspecteur niet aannemelijk heeft gemaakt dat er redenen zijn om in dit specifieke geval af te wijken van de vrij-op-naam-prijs. Daarentegen zijn door verschillende gerechtshoven reeds eerder uitspraken gedaan over de waarde van nieuwbouwwoningen waarbij niet steeds bij de waardebepaling in het kader van de Wet WOZ is uitgekomen op de vrij-op-naam-prijs (vgl. bijvoorbeeld de uitspraak van het Gerechtshof te Amsterdam van 11 november 1998, nr. 97/21601, Belastingblad 1999/363). Uit navraag blijkt dat de onderhavige gemeente niet voornemens is cassatie in te stellen, aangezien de uitspraak van het Gerechtshof te Den Haag van feitelijke aard is. Zoals uit antwoord 2 moge blijken, kan bij de bepaling van de WOZ-waarde van een nieuwbouwwoning niet automatisch worden aangesloten bij de aankoopprijs van die nieuwbouwwoning. Bij de waardebepaling moeten alle relevante factoren in aanmerking worden genomen om de waarde in het economische verkeer vast te kunnen stellen. Er is geen aanleiding en het is zelfs uit oogpunt van rechtsgelijkheid ongewenst – ondanks mogelijke kostenbesparing – voor nieuwbouwwoningen tot een van andere woningen afwijkende wijze van waardebepaling in het kader van de Wet WOZ te komen. Zie antwoord 3. Bij niet-woningen wordt de WOZ-waarde bepaald op de gecorrigeerde vervangingswaarde indien dit leidt tot een hogere waarde dan de waarde in het economische verkeer. In dat geval spelen de stichtingskosten een belangrijke rol bij de waardebepaling. Over de beantwoording van deze vragen heb ik contact gehad met de Waarderingskamer en de VNG. Zij onderschrijven de hier gegeven antwoorden.	 Binnenlandse Zaken en Koninkrijksrelaties Financiën
 KVR10279.xml	 1999	 GroenLinks	 Vragen over de wijze waarop vliegmaatschappijen en reisorganisaties in Nederland de prijzen van vliegtickets vermelden in vergelijking met andere landen van de EU.	 Is het u bekend dat vliegmaatschappijen en reisorganisaties in Nederland ticketprijzen voor vliegreizen vermelden exclusief luchthavenbelasting, dit in tegenstelling tot een aantal andere Europese landen waar «inclusief-prijzen» worden vermeld? In welke Europese landen is het vermelden van ticketprijzen incl. luchthavenbelasting gebruikelijk dan wel verplicht? Waarom is het vermelden van «exclusief-prijzen» voor vliegtickets in Nederland toegestaan terwijl het alleen vermelden van netto-prijzen exclusief BTW of accijnzen voor andere produkten niet is toegestaan? Deelt u de mening dat het vermelden van prijzen exclusief luchthavenbelasting de consument een (scherp) vertekend beeld geeft van de prijs van vliegreizen in vergelijking met andere modaliteiten zoals bus en trein, zeker voor bestemmingen op relatief korte afstand zoals Londen en Parijs waar de ticketprijs inclusief luchthavenbelasting tot ruim 50% hoger kan zijn dan exclusief luchthavenbelasting? Is naar uw oordeel sprake van concurrentievervalsing door het niet vermelden van de werkelijke totaalprijs van vliegreizen? Deelt u de mening dat het gewenst is dat vliegmaatschappijen en reisorganisaties in de toekomst de totaalprijs van een vliegreis duidelijk vermelden in brochures, advertenties e.d.? Bent u bereid te bevorderen en zo nodig door regelgeving te verzekeren dat de branche hiertoe op korte termijn overgaat? Zo neen, waarom niet?	 Ja, deze gang van zaken is mij bekend, met dien verstande dat in advertenties staat vermeld dat dit vliegprijzen betreft exclusief «luchthavenbelasting»; de daarmee gemoeide bedragen worden meestal niet genoemd. De term «luchthavenbelasting» omvat echter uiteenlopende tarieven en heffingen. Datgene wat in het spraakgebruik wel wordt aangeduid met «luchthavenbelasting» is in de meeste gevallen echter geen belasting die naar de algemene middelen gaat, maar een vergoeding die de luchthaven verlangt van iedere vertrekkende reiziger voor het gebruik van faciliteiten. Dit betreft dan meestal de zgn. passagiersgelden («passenger service charge»). Hetzelfde principe onder de noemer van «luchthavenbelasting» wordt eveneens toegepast voor de zgn. security-heffing, een heffing die in Nederland weliswaar wordt opgelegd door het Ministerie van Justitie, maar die dient ter dekking van kosten per passagier voor de security-check op de luchthaven. De heffing is dus ook hier direct gerelateerd aan de kosten van de verleende dienst. Daarnaast wordt in sommige landen een daadwerkelijke belasting door de overheid geheven, zoals in Londen, die naar de algemene middelen gaat. Juist omdat het uiteenlopende tarieven en heffingen kan betreffen is het niet goed mogelijk om uitspraken te doen over landen waar een «inclusief prijs» gebruikelijk dan wel verplicht is. Een kleine steekproef in Duitsland en Frankrijk van de huidige praktijk geeft echter exact dezelfde wijze van adverteren te zien als in Nederland. Daarnaast is het bij mijn weten gebruikelijk dat luchtvaartmaatschappijen over de hele wereld de passagiersgelden etc. afzonderlijk op het ticket vermelden. Er bestaat in Nederland geen algemene regel dat bij reclame prijzen inclusief BTW en accijns vermeld moeten worden. Er is in dit opzicht dus geen sprake van een onderscheid tussen BTW en accijns enerzijds en «luchthavenbelasting» anderzijds. In feite gaat het bij de luchthaventarieven per passagier om een manier van innen door de luchtvaartmaatschapij namens de luchthaven. Om te voorkomen dat de reizigers op Schiphol (en andere luchthavens), dit bedrag ter plekke moeten voldoen (wat nu in uitzonderingsgevallen nog het geval is ten gevolge van lokale regelingen, met name op ver weg gelegen bestemmingen), is er voor gekozen dat de luchtvaartmaatschappij deze ten behoeve van de luchthaven verhaalt op de reiziger. Daartoe wordt het betreffende bedrag afzonderlijk zichtbaar gemaakt op het ticket. Hieraan kan nog worden toegevoegd dat de luchthaventarieven en heffingen per luchthaven variëren en bovendien regelmatig worden gewijzigd. Door dit buiten de vliegtarieven te houden worden de maatschappijen niet de dupe van plotselinge wijzigingen die alle luchthavens ter wereld op uiteenlopende tijdstippen introduceren. Ik kan onderschrijven dat hier soms forse bedragen mee zijn gemoeid. De bijkomende luchthavengelden, t.w. passagiersgelden en securityheffingen, bij vertrek van Schiphol bedragen bijvoorbeeld tezamen circa f 32. Er vanuit gaande dat bij vertrek op de terugvlucht vanaf de luchthaven van bestemming eenzelfde bedrag is verschuldigd, zou het totale bedrag per ticket een bedrag vergen in de orde van grootte van f 65. In sommige gevallen, zoals Londen, komt hier nog een (daadwerkelijke) belasting van de overheid bij van circa f 34. In dat specifieke geval gaat het om een totaal additioneel bedrag van f 100. Ook Athene is zo’n voorbeeld waar een aparte heffing wordt opgelegd voor de ontwikkeling van een nieuwe luchthaven. Ik deel echter niet de mening dat de consument daardoor een vertekend beeld krijgt van de prijs voor vliegen. Bij boeking van de vliegreis zullen alle kosten moeten worden voldaan (de eerder genoemde uitzonderingen daargelaten), zodat men vóór de vliegreis weet waar men aan toe is. Men zou zelfs kunnen stellen dat door het afzonderlijk in rekening brengen van deze kosten door de luchtvaartmaatschappij de consument juist een goed inzicht krijgt in de kosten die samenhangen met het gebruik van een bepaalde luchthaven, en die losstaan van het produkt dat de luchtvaartmaatschappij levert. Mijns inziens is er, gelet op het voorgaande, geen sprake van concurrentievervalsing. De consument betaalt juist alle kosten voor het gebruik van luchthaveninfrastructuur. Het is overigens in meer sectoren gebruikelijk om niet alle bijkomende kosten in de prijs te vermelden. Het is bijvoorbeeld normaal om de prijs van een nieuwe auto inclusief de BTW en BPM, maar exclusief afleveringskosten, verwijderingsbijdrage en leges te vermelden. Ook bij dit voorbeeld heb ik niet de indruk dat dit tot misverstanden leidt. Neen, ik deel die mening niet. Zoals hierboven uiteengezet acht ik het risico dat de consument onvolledig wordt geïnformeerd zeer gering en zie ik daarom geen rol voor de overheid weggelegd in deze. Hierbij merk ik op dat dergelijke regelgeving gepaard zou gaan met hoge administratieve lasten en uiterst gedetailleerde wetgeving, omdat zeer nauwkeurig zou moeten worden omschreven wat nog net wel en wat net niet meer in de totaalprijs opgenomen zou moeten worden.	 Verkeer en Waterstaat
 KVR1028.xml	 1994	 PvdA	 De vragen betreffen geweldsuitbarstingen in Ogoniland en processen tegen een aantal Ogoni-leiders.	 Herinnert u zich de eerdere vragen over de problemen van de Ogoni in Nigeria en de zaak van Dhr. K. Saro-Wiwa? Wat is uw oordeel over de berichten, dat de geweldsuitbarstingen in Ogoniland niet zozeer van etnische aard zijn, maar voornamelijk veroorzaakt worden door de Nigeriaanse militaire politie? Bent u op de hoogte van het feit dat Saro-Wiwa en andere Ogoni-leiders nu al bijna 7 maanden, nog steeds zonder formele aanklacht, gevangen zitten, en dat zij binnenkort zullen worden voorgeleid voor een Special Tribunal? Bent u op de hoogte van het feit dat dergelijke Special Tribunals door mensenrechtenorganisaties bekritiseerd worden als zeer oneerlijk, en dat de kans op een doodvonnis groot is? Wilt u opnieuw, zo mogelijk in EU-verband, bij de Nigeriaanse autoriteiten aandringen op een eerlijk proces voor Saro-Wiwa en de andere Ogoni-leiders en op het daarbij toelaten van internationale waarnemers? Aanhangsel Handelingen, nr. 88, Vergaderjaar 1994–1995. – Amnesty International: «Nigeria: military government clampdown on opposition» (november 1994) – The Drilling Fields, Channel 4 documentaire (23 mei 1994) – Persbericht, 15 november 1994 van UNPO – Persbericht, 16 november 1994 van Constitutional Human Rights Project, Nigeria	 De vragen die eerder door het geachte Kamerlid Mevrouw Verspaget zijn gesteld over de situatie van de Ogoni in Nigeria, zijn mij bekend. Een duidelijk beeld van de geweldsuitbarstingen en hun achtergrond is niet gemakkelijk te vormen. Daarvoor is de situatie in Ogoni-land te gecompliceerd. Reeds lange tijd doen zich daar geweldsuitbarstingen voor, niet alleen bij het onderdrukken van protestacties van Ogoni’s door militaire en politie-eenheden, maar ook bij conflicten tussen Ogoni’s en naburige volken, en tussen verschillende groepen binnen het Ogoni-volk. Ik ben op de hoogte van de langdurige detentie van de heer Ken Saro-Wiwa en enkele andere leiders van de «Movement for the Survival of the Ogoni People» (MOSOP). Op 16 januari jl. zouden betrokkenen worden voorgeleid voor een Bijzonder Tribunaal, maar om proces-technische redenen is dit uitgesteld tot begin februari 1995. Binnenkort zal een EU-demarche plaatsvinden waarbij de noodzaak van spoedige terugkeer naar democratie in Nigeria, de zorgwekkende situatie betreffende de mensenrechten in het algemeen en de zorg over de behandeling van de heer Ken Saro-Wiwa en de andere gevangengehouden Ogoni-leiders in het bijzonder op hoog niveau onder de aandacht van de Nigeriaanse autoriteiten zullen worden gebracht. Daarbij zal tevens worden aangedrongen op openbaarheid van het proces van Ken Saro-Wiwa en van de andere Ogoni-leiders en bijwonen van het tribunaal door internationale waarnemers.	 Buitenlandse Zaken
 KVR10281.xml	 1999	 GroenLinks	 Betreft werkgevers en uitzendbureaus die flexwerkers een arbeidscontract weigeren of weigeren een contract te verlengen. Deze vragen dienen ter aanvulling op eerdere vragen terzake van het lid Bussemaker.	 Wat is te doen tegen werkgevers en uitzendbureaus die flexwerkers een arbeidscontract weigeren of weigeren een contract te verlengen en zo de wet ontduiken? Wat is de rol van de overheid hierbij? Gaat het alleen al in de detailhandel om enkele honderden gedupeerden? Is er zicht op de totale omvang van deze problematiek? Zo neen, bent u van plan hier spoedig nader onderzoek naar te verrichten? Zo neen, waarom niet? Volkskrant,, 30 maart 1999	 De vragen van het lid van uw Kamer, de heer Harrewijn, dienen ter aanvulling op de vragen die het lid, mevrouw Bussemaker, op 31 maart jl. stelde aan Staatssecretaris Hoogervorst naar aanleiding van een artikel in de Volkskrant van 30 maart jl. Voor de gevolgde procedure en de uitleg van de gestelde vragen verwijs ik kortheidshalve naar de beantwoording van deze vragen. Zoals al is aangegeven bij de beantwoording bij de vragen 5 en 6 van mevrouw Bussemaker, is het in het arbeidsovereenkomstenrecht in beginsel ter beoordeling van partijen zelf of een arbeidsrelatie wordt aangegaan, verlengd of beëindigd. Het arbeidsrecht bevat regels waarin wordt bepaald welke rechten en plichten partijen in bedoelde situaties hebben. De overheid heeft hierin in beginsel geen rol. Wel vindt overleg plaats met koepelorganisaties van (uitzend)werkgevers en werknemers over de vraag hoe de voorlichting over de sociale zekerheidsaanspraken van flexwerkers en de rechtspositionele gevolgen van de Wet Flexibiliteit en zekerheid voor flexwerkers kan worden verbeterd. De in het Volkskrant-artikel geciteerde medewerkster van de Dienstenbond CNV doelde op het aantal in de detailhandel werkzame flexwerkers aan wie, als gevolg van in de Wet Flexibiliteit en zekerheid opgenomen wijzigingen in de rechtspositie van oproepkrachten, een WW-uitkering zou zijn geweigerd. Staatssecretaris Hoogervorst heeft het Lisv verzocht om informatie over het aantal afwijzingen van WW-uitkeringen op grond van deze bepalingen. Uit de van het Lisv verkregen informatie blijkt dat de uitvoeringsinstelling in de sector detailhandel, Cadans, geen aparte registratie bijhoudt van het aantal afwijzingen op grond van desbetreffende bepalingen. Op basis van een schatting van het aantal verzoeken om advies over de Wet Flexibiliteit en zekerheid schat Cadans echter dat tot medio juni op deze grond enkele tientallen WW-aanvragen zijn afgewezen. Uit de informatie van het Lisv blijkt dat als gevolg van de met de wet Flexibiliteit en zekerheid doorgevoerde wijzigingen in de rechtspositie van oproepkrachten, tot medio juni naar schatting ± 700 WW-aanvragen zijn afgewezen, respectievelijk geen herleving van een beëindigde WW-uitkering heeft plaatsgevonden. Bij het Gak heeft dit zich in genoemde periode ± 650 maal voorgedaan. Bij Cadans gaat het om enkele tientallen gevallen. Bij het SFB en het GUO komen afwijzingen van WW-uitkeringen om de aangegeven reden niet of slechts in enkele gevallen voor. Tot heden is slechts in een beperkt aantal gevallen bezwaar gemaakt tegen de afwijzende beslissing. Op 29 april jl. is het rapport van het onderzoek naar de eerste ontwikkelingen in de praktijk als gevolg van de Wet Flexibiliteit en zekerheid aan uw Kamer gezonden. Bij de beantwoording van de kamervragen over dit onderzoeksrapport heb ik aangegeven de huidige ontwikkelingen in de praktijk vooralsnog te beschouwen als overgangsproblematiek. Naar mijn oordeel zal deze problematiek grotendeels vanzelf worden opgelost zodra werkgevers en werknemers meer ervaring met de nieuwe regels hebben opgedaan. In het overleg met organisaties van werkgevers en werknemers over de verbetering van de voorlichting wordt aandacht besteed aan de consequenties van de Wet Flexibiliteit en zekerheid voor de rechtspositie en de loonaanspraken van flexwerkers.	 Sociale Zaken en Werkgelegenheid
 KVR10284.xml	 1999	 CDA	 	 Kunt U bevestigen dat op de dezerzijds reeds op 11 maart 1999 gestelde vragen inzake Uw eventuele voornemen om het Consulaat-Generaal van het Koninkrijk der Nederlanden te Melbourne te sluiten nog steeds geen antwoord is gegeven? Bent U zich ervan bewust dat de normale termijn voor de beantwoording van vragen reeds verre is overschreden, ook nadat U op 12 april 1999 enig uitstel had aangekondigd? Kunt U een verklaring geven voor het uitblijven van dit antwoord? Bent U zich ervan bewust dat de Nederlandse gemeenschap in Australië met bijzondere interesse en hoop de beantwoording van deze vragen heeft tegemoet gezien en nog tegemoet ziet? Hoe is het uitblijven van een antwoord aan een lid van de Eerste Kamer te combineren met de mededeling, die wel aan de vertegenwoordigers van de Nederlandse gemeenschap in Australië is gedaan, dat inderdaad sprake is van een voorgenomen besluit tot opheffing van het Consulaat-Generaal? Realiseert U zich dat deze gang van zaken als reactie op de groeiende behoefte van tienduizenden (ex-)Nederlandse immigranten aan contacten met het (oude) moederland teleurstellend is en niet bijdraagt aan het wegnemen van brede gevoelens van een zich in de steek gelaten voelen van deze groep (ex-)landgenoten? Bent U bereid in het licht van de argumentatie die Uw departement heeft bereikt vanuit Australië en mede gelet op de duizenden handtekeningen die de behoefte aan een voortgezet functioneren van het Consulaat-Generaal te Melbourne onderstrepen, in Uw uiteindelijke overwegingen de mogelijkheid te betrekken het Consulaat-Generaal alsnog voor een aantal jaren open te houden?	 De regering heeft besloten de werkzaamheden die het Consulaat-Generaal te Melbourne thans uitvoert, over te dragen aan het Consulaat-Generaal te Sydney en de Ambassade te Canberra en daarmee het Consulaat-Generaal in Melbourne te sluiten. Het belangrijkste deel van de werkzaamheden van Consulaten-Generaal in Sydney en Melbourne bestaat uit consulaire dienstverlening aan de Nederlandse gemeenschap in Australië en uit het verlenen van bijstand aan tijdelijk in dat land verblijvende Nederlanders, inclusief gedetineerden. Daarnaast zijn zij verantwoordelijk voor de economische belangenbehartiging en de ondersteuning van Nederlandse culturele activiteiten in hun ressort. De consulaire dienstverlening kent een sterk routinematig karakter en betreft werkzaamheden die zich, met de ontwikkeling van de moderne communicatiemiddelen, lenen voor een meer gecentraliseerde aanpak. Deze dienstverlening kan derhalve efficiënter op één post worden gecentraliseerd. De taken op het terrein van economische belangenbehartiging en culturele promotie zijn in Australië relatief bescheiden. Bij de keuze om tot sluiting van Melbourne en niet van Sydney over te gaan, heeft een belangrijke rol gespeeld dat de ontwikkeling van beide steden in de afgelopen jaren in het voordeel van Sydney is uitgevallen. Zowel wat betreft de bevolkingsgroei als economisch gewicht, is de positie van Sydney versterkt. Ten slotte wordt een overweging gevormd door het gegeven dat Sydney het belangrijkste financiële centrum van Australië vormt en ambities heeft ook in regionaal opzicht op financieel gebied een vooraanstaande rol te spelen. Er zijn in Australië 280.000 mensen van Nederlandse origine. Ongeveer 75.000 hebben een Nederlandse nationaliteit. Aangezien Nederland een Ambassade te Canberra heeft en een Consulaat-Generaal te Sydney, kan geconstateerd worden dat daarmee de belangenbehartiging van Nederland en van Nederlanders in afdoende mate is verzekerd. Jazeker, er lijkt echter in deze eerder een rol voor de Nederlandse vereniging(en) ter plaatse te zijn weggelegd dan voor de Nederlandse overheid. De regering is in het algemeen niet voornemens vestiging in het buitenland te openen ten behoeve van de controle op de rechtmatigheid inzake de betaling van sociale verzekeringsuitkeringen. Met betrekking tot Australië bestaan er adequate afspraken met de Australische autoriteiten terzake. Het emigratieverdrag is opgezegd toen de Australische emigratie-beleid werd gewijzigd: Nederland neemt nu een positie in die gelijk is aan die van andere landen (geen voorkeursbehandeling meer). Het is daarom logisch dat de emigratie-attachés zich hebben teruggetrokken. Belangen van (voormalige) Nederlanders worden nog steeds behartigd, zij het dat dit in de toekomst door twee in plaats van door drie Nederlandse vertegenwoordigingen zal geschieden. Het Ministerie van Sociale Zaken is op de hoogte gesteld van mijn voornemen. Wellicht ten overvloede wil ik erop wijzen dat Nederland al jaren geen actief emigratiebeleid meer voert. Het ligt in het voornemen om bij de nieuwe remigratiewet de oude emigratiewet in te trekken. In het licht van bovenstaande zie ik daartoe geen aanleiding.	 Buitenlandse Zaken
 KVR10285.xml	 1999	 VVD	 Vragen over de detectie en opruiming van antipersoneelsmijnen. Herdruk in verband met een verbetering in de vragen.	 Herinnert u zich de door de Kamer aangenomen motie waarin de regering wordt opgeroepen kennis en middelen t.b.v. detectie en opruiming van antipersoneelsmijnen zo breed mogelijk uit te wisselen? Waarom heeft het ministerie geen aansluiting gezocht bij het ITC-project t.b.v. detectie en opruiming van antipersoneelsmijnen? In hoeverre overweegt u als nog het ITC te betrekken bij het HOM-2000-project? Kamerstuk 25 925, nr. 8 Oplinie, augustus 1999	 Ja. Op veel fronten, in binnen- en buitenland, wordt hard gewerkt om betere middelen voor het opsporen en ruimen van landmijnen te ontwikkelen. Het ITC-project is daarvan een voorbeeld. Nog een voorbeeld is het project HOM-2000 dat Defensie thans uitvoert en waartoe de ministers van Defensie en voor Ontwikkelingssamenwerking in 1996 samen het initiatief hebben genomen. Alle projecten hebben als doel bij te dragen aan de bestrijding van het landmijnenprobleem. De gekozen benaderingen lopen echter uiteen. Zo behelst het ITC-project de detectie van landmijnen vanuit de lucht en HOM-2000 de detectie met behulp van apparatuur die met de hand of vanaf een voertuig wordt bediend. Dit zijn slechts twee voorbeelden. Het is thans niet te voorspellen welke benaderingen uiteindelijk in de praktijk de beste resultaten zullen opleveren. Het is goed mogelijk dat combinaties van middelen, toegesneden op de specifieke omstandigheden waaronder moet worden gewerkt, het snelst en het veiligst zullen blijken. Met het oog hierop is het geenszins een luxe dat verschillende onderzoekprogramma’s – in binnen- en buitenland – gelijktijdig maar onafhankelijk van elkaar worden uitgevoerd. Er is dan ook geen aanleiding, thans net zo min als eerder, HOM-2000 en het ITC-project direct te koppelen. Het is te hopen dat beide uiteindelijk in de praktijk een aanwinst zullen zijn.	 Defensie (DEF)
 KVR10286.xml	 1999	 RPF	 De vragen gaan in op averechtse effecten. Aftrek van hypotheekrente is bedoeld als fiscale stimuleringsmaatregel ter bevordering van het eigen woningbezit, terwijl het fiscale voordeel in de praktijk vaak uitgaat naar woningbezitters uit de hogere inkomens.	 Hebt u kennisgenomen van het onderzoek van dr. K. Caminada van de Rijksuniversiteit Leiden, waaruit blijkt dat de aftrek van de hypotheekrente het rijk dit jaar 3,2 miljard méér kost dan was begroot? Hoe groot zal de budgettaire tegenvaller naar uw verwachting in 1999 zijn, gelet op de meevallers in de sfeer van eigen woningbezit die hier tegenover staan, zoals een hogere opbrengst van de overdrachtsbelasting en het huurwaardeforfait? Hoe beoordeelt u het dat 45% van het fiscale voordeel (4,8 miljard) terecht komt bij slechts 7% van de woningbezitters, die in de hoogste inkomenscategorie zitten? Kunt u aangeven hoe het fiscale voordeel in de loop van de jaren is verdeeld over de verschillende inkomenscategorieën? Is de gegroeide situatie nog in overeenstemming met aan het oorspronkelijke doel van de hypotheekrente-aftrek, te weten bevordering van het eigen woningbezit, nu bijna de helft van het fiscale voordeel terechtkomt bij een kleine groep mensen in de hoogste inkomenscategorieën? Zo ja, kunt u dit onderbouwen? Zo neen, welke beleidsmatige consequenties moeten daaraan dan worden verbonden? Ziet u het als overheidstaak om het bezit van hele en halve kastelen door dit fiscale instrument te stimuleren? Valt dit ook onder de noemer bevordering van het eigen woningbezit? Kunt u aangeven wat de budgettaire gevolgen zijn van een beperking van de aftrek van hypotheekrente tot hypotheekbedragen van f 400 000,– respectievelijk f 500 000,–? Wanneer komen wat u betreft de grenzen in zicht van de fiscale bevordering van het eigen woningbezit? Betekent het feit dat de regering in het regeerakkoord afspraken heeft gemaakt over de aftrekbaarheid van hypotheekrente dat dit onderwerp onder alle omstandigheden in de resterende regeertermijn in het kabinet niet meer bespreekbaar is? Kunt u aangeven hoe de verdeling van het fiscaal voordeel over de verschillende inkomenscategorieën er onder het nieuwe belastingstelsel zal uitzien? Volkskrant, 31 juli 1999 idem	 Ja. De met de hypotheekrenteaftrek ter zake van de eigen woning gemoeide budgettaire derving bedraagt in 1999 naar schatting f 13,5 mld. De budgettaire opbrengst van het huurwaardeforfait bedraagt in 1999 naar schatting f 3,5 mld, zodat per saldo een derving van naar schatting f 10 mld resteert. Indien rekening wordt gehouden met overige belastinginkomsten die direct samenhangen met het eigenwoningbezit, zoals de overdrachtsbelasting, de onroerendezaakbelasting en de vermogensbelasting, dan bedraagt de totale inkomstenderving voor de overheid ca. f 4 à 5 mld. Daarnaast zijn er ook indirecte positieve budgettaire effecten van het eigenwoningbezit op de overheidsinkomsten. Gedacht kan worden aan de invloed van woningbouw en woningonderhoud op de BTW-opbrengst en, meer in het algemeen, aan de invloed van diverse aan het eigenwoningbezit gerelateerde economische activiteiten op de inkomens- en winstbelastingen. Naar schatting slaat 45% van de met de eigen woning gemoeide budgettaire derving in 1999 neer bij ongeveer 30% van de belastingplichtigen met een eigen woning die in de hogere inkomensklassen zitten. Dit betreft belastingplichtigen met een belastbaar inkomen van f 72 500 en hoger. Daarbij moet worden bedacht dat deze groep belastingplichtigen voor een substantieel deel bijdraagt aan de hierboven vermelde directe en indirecte positieve budgettaire effecten van het eigenwoningbezit op de overheidsinkomsten. In vergelijking met 1990 slaat – als gevolg van de toename van het eigenwoningbezit – de hiervoor aangehaalde 45% van de met de eigen woning gemoeide budgettaire derving thans bij een groter percentage van het totaal aantal belastingplichtigen neer. De aftrek van hypotheekrente ter zake van de eigen woning vloeit rechtstreeks voort uit de systematiek van de Wet op de inkomstenbelasting 1964. Deze systematiek houdt in dat – sinds 1971 volgens de regeling van het huurwaardeforfait – de inkomsten uit de eigen woning belast zijn en de daarmee verband houdende kosten aftrekbaar. Zoals blijkt uit het wetsvoorstel voor de Wet inkomstenbelasting 2001, dat onlangs bij de Tweede Kamer is ingediend, heeft het kabinet met betrekking tot de fiscale behandeling van de eigen woning die dient als hoofdverblijf geen wijziging voorgesteld. De budgettaire opbrengst van een beperking van de aftrek van hypotheekrente bedraagt bij aftopping van hypotheekbedragen bij f 400 000 respectievelijk f 500 000, f 1,2 mld respectievelijk f 0,7 mld aan belasting en premies (1999). Geraamd wordt dat als gevolg van de voorgestelde structuur en tarieven de budgettaire derving die gemoeid is met de eigen woning die dient als hoofdverblijf zal afnemen met ongeveer 8 procent. Deze 8 procent slaat vrijwel uitsluitend neer bij belastingplichtigen met een eigen woning die onder het huidige regime in de hoogste twee tariefschijven zitten.	 Financiën
 KVR10288.xml	 1999	 SP	 Vragen over Amerikaanse hulp aan de Colombiaanse regering bij anti-narcotica- en anti-guerilla-activiteiten, en verkenningsvluchten van de VS vanaf locaties (FOL''s) op de Nederlandse Antillen. Vragen naar aanleiding van eerdere vragen van het lid Marijnissen en het antwoord daarop (Aanhangsel van de Handelingen II, 1998-1999, nr. 1889).	 Herinnert u zich uw antwoorden op mijn vragen over de Forward Operating Locations op de Nederlandse Antillen? Bedoelt u met de laatste zin van uw antwoord op vraag 3 dat u niet kunt garanderen dat informatie die verkregen wordt op vluchten vanaf de FOL’s niet gebruikt zal worden voor militaire operaties van Amerika of Colombia tegen de Colombiaanse Guerrilla? Zo neen, wat dan wel? Zo ja, wat vindt u daar van en hoe is dat te rijmen met de eerste zin van hetzelfde antwoord waarin u stelt dat het verdrag zich nadrukkelijk beperkt tot drugsbestrijding? Zou u alsnog willen antwoorden op de vraag of Nederland gecompromitteerd wordt als blijkt dat de FOL’s gebruikt worden voor anti-guerrilla-activiteiten in Colombia en op die manier betrokken raakt bij een intern conflict in Colombia? Zou u alsnog kunnen antwoorden op de vraag of u het wenselijk vindt dat Colombiaanse officieren meegaan op spionagevluchten die vanaf de Nederlandse Antillen worden ondernomen, ongeacht of dat gebruikelijk is in de samenwerking tussen Colombia en de VS? Zo neen, waarom niet? Is u uw antwoord op vraag 6, waarin u stelt dat de VS níet dreigen met unilaterale handelssancties, te rijmen met de diverse stellingen in het regiobeleidsdocument Caribisch Gebied dat de VS wél dreigen met unilaterale handelssancties en politieke druk uitoefenen op onder andere de Nederlandse Antillen om aan de VS-wensen inzake drugsbestrijding te voldoen? Zo ja, hoe dan? Zo neen, bent u dan bereid uw antwoord op vraag 6 te herzien? Kunt u alsnog antwoord geven op de vraag of u het toelaatbaar acht dat de VS met unilaterale sancties dreigen om wensen aan andere landen op te dringen en wat u eventueel onderneemt of heeft ondernomen om uw mening hierover bij de VS kenbaar te maken en deze dreigementen te weerstaan? Zo neen, waarom niet? Kent u het bericht dat de VS momenteel een speciaal Colombiaans anti-nacoticabattaljon trainen, dat als belangrijkste missie heeft het veroveren van gebied op de guerrilla en de opmerking van de Amerikaanse drugsbestrijder McCaffrey dat de VS bereid is in het kader van drugsbestrijding ook de guerrilla te bestrijden? Zo ja, hoe beoordeelt u dan de blijkbaar onlosmakelijke band die de VS zien tussen drugsbestrijding en guerrillabestrijding in het kader van het contract dat Nederland met de VS heeft gesloten en zich in uw ogen «nadrukkelijk beperkt tot drugsbestrijding»? Kunt u bevestigen dat de VS dit jaar nog enkele tientallen miljoenen dollars willen investeren in de diverse FOL’s? Zo ja, kunt u dan de kamer informeren over de investeringen die de VS hebben gepland uit te voeren op de FOL’s op de Nederlandse Antillen? Deelt u de mening dat deze grootschalige investeringen druk zetten op het verlengen van het tijdelijke FOL-contract? Zo ja, acht u de mogelijke implicaties van het verdrag met de VS over de FOL’s niet voldoende reden om nú alsnog dit tijdelijke verdrag parlementair te behandelen? Zo neen, waarom niet? Aanhangsel Handelingen, 1889, vergaderjaar 1998–1999. Regiobeleidsdocument Caribisch Gebied, kamerstuk 25 535, nr. 5 pagina’s 25–26 en 33 «Fearing Potential Drug Crisis, U.S. Plans to Boost Aid to Colombia», International Herald Tribune, 24 augustus 1999 «Militärhilfe statt Friedensplan», Süddeutsche Zeitung, 12 augustus 1999	 Het Koninkrijk stelt de VS faciliteiten ter beschikking in het kader van anti-drugsoperaties, hetgeen past in het beleidskader van de regionale samenwerking in het Caraïbisch gebied inzake drugsbestrijding. In het gesloten verdrag is deze concentratie op drugsbestrijding uitdrukkelijk opgenomen. Ook in het beoogde verdrag voor langere duur zal dat het geval zijn. De via FOL-operaties verkregen informatie is bestemd voor deze activiteiten en niet bedoeld voor militair optreden tegen de guerrilla. De FOL’s worden dus niet ter beschikking gesteld voor anti-guerrilla-activiteiten. De vliegtuigen die vanaf de FOL’s opereren zijn dan ook onbewapend. Anderzijds is evident dat de drugsproductie in Colombia in zeer belangrijke mate plaatsvindt in door guerrilla beheerst gebied en door guerrilla-organisaties wordt gebruikt voor fondsenwerving. Vanuit het perspectief van de Colombiaanse autoriteiten heeft militair optreden tegen de guerrilla derhalve tenminste neveneffecten op drugsproductie. De VS verleent daarbij steun. Colombia is een soeverein land. Het is dan ook logisch en gebruikelijk dat bij vluchten boven Colombiaans grondgebied door toestellen van een andere staat Colombiaanse functionarissen meevliegen. De samenwerking van het Koninkrijk met de VS bij de bestrijding van de drugshandel in het Caraïbisch gebied is reeds jaren intensief en succesvol. De vestiging van FOL’s binnen het Koninkrijk sluit aan bij de al langer bestaande samenwerking en is niet totstandgekomen onder enigerlei vorm van dreiging. Deze samenwerking staat los van wensen van de VS ten aanzien van het drugsbeleid van de Nederlandse Antillen en Aruba binnen de eigen jurisdictie. Overigens kan aan de VS niet het recht worden ontzegd aan het verlenen van preferentiële handelsregelingen danwel hulp voorwaarden te verbinden, bijvoorbeeld ten aanzien van drugsbestrijding. Investeringen op grotere schaal kan de VS slechts doen op basis van een verdrag met langere looptijd. Over een dergelijk verdrag moeten nog onderhandelingen worden gevoerd. De veronderstelling dat van druk op de totstandkoming van een verdrag voor langere duur sprake is op grond van reeds gedane grootschalige investeringen, is dan ook niet juist. Om dezelfde reden bestaat er overigens op dit moment evenmin duidelijkheid over de concrete omvang van investeringen wanneer eenmaal een verdrag gesloten zal zijn. Zoals in eerdere antwoorden op vragen werd gesteld, zal het nog af te sluiten FOL-verdrag na ondertekening aan parlementaire goedkeuring worden onderworpen.	 Buitenlandse Zaken
 KVR10289.xml	 1999	 SP	 Staatssecretaris Cohen (JUS) verwijst in zijn antwoord naar zijn brief van 3 september 1999 over legalisering van witte illegalen (kamerstuk 19637, nr. 457).	 Worden verzoeken van witte illegalen tot heroverweging van een eerdere negatieve beslissing buiten behandeling gesteld door de vreemdelingendiensten wegens het ontbreken van een machtiging tot voorlopig verblijf? Berust de buiten behandelingstelling op een uitdrukkelijke instructie van de kant van uw ministerie? Wat is uw reactie op het betoog van een deskundige als zou het mvv-vereiste niet mogen worden gesteld? Bent u bekend met het commentaar van de heer B. Olivier bij de REK-uitspraak van 10 juni jl. waarin hij spreekt over een «belachelijke en ook niet op wet gebaseerde eis» en waarin hij aangeeft dat «een verzoek om heroverweging geen nieuwe aanvraag is. Het indienen van een nieuwe aanvraag zou ook geen zin hebben omdat het witte-illegalenbeleid immers allang is afgeschaft»? Wat is uw reactie op dit commentaar? Kunt u verklaren waarom ten aanzien van de illegalen in de Agneskerk het mvv-vereiste niet is tegengeworpen, maar dit wel gebeurt ten aanzien van alle andere illegalen die in een gelijke situatie verkeren? Is dit in strijd met het gelijkheidsbeginsel? Zo neen, waarom niet? Acht u het redelijk dat de witte illegalen worden genoodzaakt om gedurende vele maanden terug te keren naar hun land van herkomst om een mvv-aanvraag in te dienen? Bent u bereid de vreemdelingendiensten zo te instrueren dat verzoeken van witte illegalen tot heroverweging van hun aanvraag voor een verblijfsvergunning in behandeling worden genomen en dat het mvv-vereiste niet wordt tegengeworpen? Migrantenrecht 1999, blz. 142 REK, 10 juni 1999, JV 1999/161	 Kamerstuk 19 637, nr. 457	 Justitie
 KVR1029.xml	 1994	 PvdA	 De vragen betreffen de voorkeursbehandeling van bedrijven die collectieve contracten afsluiten met ziekenfondsen, met het doel voor de verzekerde werknemers de wachtlijsten bij ziekenhuizen te omzeilen ("bedrijvenpoli''s").	 Sluiten ziekenfondsen in toenemende mate collectieve contracten met bedrijven? Stellen zij daarbij verzekerden en hun werkgever een voorkeursbehandeling in het vooruitzicht, nl. dat «fondsen beloven de bedrijven te helpen bij het omzeilen van wachtlijsten bij ziekenhuizen, opdat zieke werknemers snel weer aan de slag kunnen»? Noemt de Ziekenfondsraad dit in een interne nota een «ongeoorloofde ontwikkeling» die moet worden bestreden? Heeft de Ziekenfondsraad deze waarschuwing niet officieel aan de fondsen doorgegeven omdat zij de zaak eerst wil onderzoeken? Acht ook u dit een ongeoorloofde ontwikkeling? Handelen ziekenfondsen met deze praktijken in strijd met de wet? Zo ja, welke? Bent u dan voornemens de Ziekenfondsen hierop te wijzen? Indien door de Ziekenfondsen niet in strijd met de wet wordt gehandeld, acht u het dan niettemin wenselijk de ziekenfondsen te wijzen op de nadelige effecten van deze ontwikkelingen? Spelen genoemde praktijken zich ook op de particuliere markt af? Betekenen bedrijvenpoli’s op grond van collectieve contracten in feite een voorkeursbehandeling voor verzekerden en werkgevers? Zo neen, waarom niet? Zo ja, wat bent u voornemens hieraan te doen? Het Parool, 16 december 1994	 	 Volksgezondheid, Welzijn en Sport
 KVR10290.xml	 1999	 PvdA	 Vragen naar aanleiding van een bericht in de Limburger van 9 juli 1999 over kinderen die in een aantal situaties worden opgesloten in een politiecel om te voorkomen dat ze de hun toegewezen plek in een gesloten inrichting mislopen.	 Hebt u kennisgenomen van het feit dat in een aantal situaties kinderen worden opgesloten in een politiecel om te voorkomen dat ze de hun toegewezen plek in een gesloten inrichting mislopen? Zijn er gegevens bekend hoe vaak deze methode op landelijke schaal wordt toegepast? Bent u van mening dat opsluiting van een kind in een politiecel in het geestelijk of zedelijke belang van het kind kan zijn? Zo ja, kunt u dit toelichten? Zo neen, bent u van zins aan deze praktijk een eind te maken? Kunt u aangeven in hoeverre de toepassing van deze maatregel een gevolg is van de wachtlijsten in de jeugdzorg? Ziet u mogelijkheden de strikte toepassing van de plaatsingsdata door internaten te versoepelen, om aldus de opsluiting van minderjarigen in politiecellen te voorkomen? Dagblad de Limburger, 9 juli 1999	 Ja. Exacte gegevens ontbreken, maar de indruk bestaat dat het middel van de «sociale bewaring» door de kinderrechter, net als in arrondissement Maastricht, ook landelijk met de grootst mogelijke terughoudendheid wordt toegepast. Kortdurende sociale bewaring van een jeugdige in een politiecel wordt incidenteel door de kinderrechter, daartoe verzocht door de gezinsvoogdijinstelling, toegestaan, indien dit noodzakelijk is ter overbrugging van een korte periode (één tot twee dagen) tot het beschikbaar komen van een plaats in een gesloten jeugdopvanginrichting. Die noodzaak wordt ingegeven door het risico dat de jeugdige wegloopt voordat hij geplaatst kan worden. Het middel wordt slechts door de kinderrechter toegepast als er geen andere mogelijkheden zijn om de daadwerkelijke plaatsing van betreffende jeugdige veilig te stellen. Het gaat om onder toezicht gestelde kinderen die b.v. weglopen van huis en gaan zwerven of in de prostitutie terechtkomen en zich dusdoende onttrekken aan het gezag van of onbereikbaar worden voor de gezinsvoogd. Toepassing van deze maatregel is geen gevolg van de wachtlijsten in de jeugdzorg, welke voor wat betreft de justitiële jeugdinrichtingen betrekking hebben op de behandelsector. In de justitiële opvangsector wordt, ingevolge haar bestemming voor voorlopige hechtenis en crisisopvang, niet gewerkt met wachtlijsten. Neen. In de huidige krapte op de «aanbodmarkt» acht ik het leeg laten staan van plaatsen als gevolg van het niet verschijnen van jeugdigen op de dag dat voor hen een plaats beschikbaar is, tegenover alle anderen voor wie een plaats gevraagd wordt, onverantwoord.	 Justitie
 KVR10291.xml	 1999	 CDA	 Vragen naar aanleiding van het bericht ''Organen gaan verloren. Arts heeft geen tijd voor donor'' in de GPD-bladen van 8 september 1999. In dit bericht wordt onder meer gemeld dat een groot aantal organen van donoren in Nederland verloren gaat en dat in de eerste zes maanden van 1999 het aantal beschikbare organen voor transplantaties met 20% is afgenomen.	 Kent u het bericht «Organen gaan verloren. Arts heeft geen tijd voor donor»? Kunt u bevestigen dat «een groot aantal organen van donoren in Nederland verloren gaat» en dat «de eerste zes maanden van dit jaar het aantal beschikbare organen voor transplantaties met twintig procent is afgenomen»? Welke oorzaken liggen in uw visie aan deze gang van zaken ten grondslag? Heeft u een verklaring voor de discrepantie tussen enerzijds het feit dat na de landelijke campagne voor donorregistratie ruim twee miljoen Nederlanders toestemming hebben gegeven voor het gebruik van hun weefsel en/of organen en anderzijds het fors gegroeide tekort aan donororganen? Moeten ziekenhuizen op grond van de Wet op de orgaandonatie beschikken over een protocol, dat de gang van zaken rondom orgaandonatie regelt en zijn zij verplicht zich daaraan te houden? Wie ziet toe op de naleving van bedoeld protocol? Staven de ervaringen de conclusie dat ziekenhuizen zich hieraan niet of onvoldoende houden? Kan de stelling bevestigd worden dat louter als gevolg van de toenemende werkdruk in de sector «een groot aantal organen verloren gaat»? Welke opdracht heeft «een speciale projectgroep van de Nederlandse Transplantatie Stichting» in het kader van het bewerkstelligen van een cultuuromslag? Welke effecten worden van een cultuuromslag verwacht op het verloren gaan van organen, indien niet tegelijkertijd de werkdruk in de sector wordt aangepakt? Welke maatregelen zult u nemen om te voorkomen dat «een groot aantal organen verloren gaat»? GDP-bladen, 8 september 1999	 Ja. Het is juist dat in de eerste zes maanden van dit jaar het aantal beschikbare organen voor transplantatie met ongeveer twintig procent is afgenomen. Het aantal weefseldonaties laat daarentegen een licht stijgende lijn zien. Ik kan niet bevestigen dat een groot aantal organen in Nederland verloren gaat omdat – zoals in bedoeld artikel wordt gesteld – artsen in ziekenhuizen geen tijd hebben om het Donorregister te raadplegen. Allereerst zijn er tussen de ziekenhuizen onderling grote verschillen in aantallen orgaandonormeldingen en weefseldonaties. Het is niet aannemelijk dat deze verschillen louter het gevolg zijn van verschillen in werkdruk. Voor mij staat dan ook in zijn algemeenheid niet vast dat artsen geen tijd hebben om het Donorregister te raadplegen. Bovendien is opvallend dat het aantal raadplegingen van het Donorregister tot april van dit jaar gestaag is toegenomen (van 207 in september tot 420 in maart jl.). Daarnaast was er sprake van een zekere terugval en op dit ogenblik bedraagt het aantal raadplegingen gemiddeld ongeveer 265 per maand. Ruim 40% van de raadplegingen was een «hit» (dat wil zeggen betrof iemand die daadwerkelijk was geregistreerd), gemiddeld was ongeveer 65% van deze raadplegingen positief ten aanzien van het donorschap. Daarnaast kunnen ook de «non hits» na raadpleging en toestemming van de nabestaanden tot transplantatie leiden. Op dit moment heb ik dan ook geen goede verklaring voor het feit dat het aantal raadplegingen niet heeft geleid tot meer transplantaties. Tenslotte zien we ook in de andere landen in het Eurotransplantgebied een fluctuerend beeld als het gaat om het aanbod van donororganen en weefsels. Zo doet zich thans ook in Duitsland een aanzienlijke daling van het aanbod van donororganen voor. Niet duidelijk is of sprake is van een tijdelijke terugval of dat sprake is van structurele oorzaken. De oorzaken van de afname van het aanbod van beschikbare donororganen zijn mij op dit moment niet duidelijk (zie ook het antwoord op vraag 2). In de eerste acht maanden van 1998 was het aanbod van postmortaal verkregen organen 20% lager dan over dezelfde periode in 1997. In de laatste vier maanden van 1998, nadat het raadplegen van het Donorregister mogelijk werd, kwam het aantal beschikbare donororganen weer op het oude niveau terug van 1996 en 1997. De daling die in de eerste maanden van 1999 heeft plaatsgevonden, is voor mij aanleiding geweest de Nederlandse Transplantatie Stichting (NTS) in juni te vragen een onderzoek te starten naar de oorzaken van deze terugloop. Dit onderzoek is inmiddels gestart en de verwachting is dat over enkele maanden de resultaten bekend zullen zijn. Uiteraard zal ik uw Kamer van de resultaten op de hoogte stellen. In algemene zin is het aanbod van donororganen en -weefsels afhankelijk van de volgende factoren: – het aanbod van medisch gezien geschikte donoren – het aantal toestemmingen voor donatie (al dan niet als gevolg van een na de campagne geregistreerde wilsbeschikking) – mogelijkheden van en bereidheid bij artsen om tot donatieprocedures over te gaan. In mijn brief aan uw Kamer van 13 januari 1999 inzake de eindrapportage uitvoering WOD ben ik uitvoerig op deze factoren ingegaan. De onderlinge relatie tussen deze factoren is complex en het is op dit moment onduidelijk wat de terugloop van het aanbod van donororganen verklaart. Het onderzoek van NTS zal daar verduidelijking in moeten brengen. Op grond van de Wet op de orgaandonatie moet elk ziekenhuis beschikken over een protocol waarin onder andere is vastgelegd hoe binnen de instelling wordt nagegaan of een overledene in aanmerking komt als donor, de wijzen waarop de nabestaanden worden geraadpleegd en welke procedure wordt gevolgd bij de melding van een orgaan bij het orgaancentrum. Het ziekenhuis is verplicht zich aan dit protocol te houden. De Inspectie voor de Gezondheidszorg (IGZ) ziet toe op de naleving van het protocol. Om inzicht te krijgen in de vraag of en in hoeverre de ziekenhuizen wettelijke bepalingen ten aanzien van het protocol naleven, heb ik in juli van dit jaar de IGZ verzocht dit te onderzoeken. Begin volgend jaar verwacht ik de rapportage van de IGZ. Zoals kan worden afgeleid uit het antwoord op vraag 2 kan ik deze stelling niet onderschrijven. Ik neem aan dat gedoeld wordt op het zogenaamde Pro Donor-project dat per 1 februari 1999 onder de verantwoordelijkheid van NTS wordt uitgevoerd. Dit is een door VWS gesubsidieerd project, dat gestart is om ziekenhuizen te helpen bij het invoeren van de verplichte activiteiten van de Wet op de orgaandonatie. In het kader van Pro Donor-project is een aantal middelen ontworpen voor de ziekenhuizen onder andere: diagnostische instrumenten voor het bepalen van het donorpotentieel, een interactief programma waarin artsen en verpleegkundigen leren omgaan met zowel het brengen van slecht nieuws als rouwreacties en trainingen voor het vragen van toestemming voor donatie. Uit recent onderzoek is gebleken dat niet elke potentiële donor als donor herkend wordt. Een van de oorzaken is een kennistekort over contra-indicaties voor orgaan- en weefseldonatie. Pro Donor tracht ook daarin verbetering te brengen. Ook tracht Pro Donor ziekenhuizen te laten werken met zogenaamde donatieformulieren die bij elk overlijden moeten worden ingevuld. Dit verscherpt de alertheid van artsen bij het detecteren van potentiële donoren. Bovendien wordt in de modelprotocollen orgaan- en weefseldonatie die op mijn verzoek door de Nederlandse Transplantatie Vereniging en het Centraal Begeleidingsorgaan voor de Intercollegiale Toetsing zijn opgesteld en die aan alle ziekenhuizen en verpleeghuizen ter beschikking zijn gesteld, ingegaan op de criteria en contra-indicaties voor orgaandonatie. Ik realiseer mij dat de werkdruk binnen de ziekenhuizen hoog is. Dit is voor mij ook een reden om in het kader van de Zorgnota 2000 extra middelen ter beschikking te stellen om in zijn algemeenheid de werkdruk binnen de ziekenhuizen te verlagen. Het staat voor mij niet zonder meer vast dat artsen geen tijd hebben om het Donorregister te raadplegen (zie ook antwoord vraag 2). Naar mijn mening mogen factoren als «geen tijd» of «te druk» geen argumenten zijn om donordetectie en een donatieprocedure te verzuimen. Zoals ik in mijn brief inzake eindrapportage uitvoering WOD van 13 januari 1999 aan uw Kamer heb aangegeven, geef ik prioriteit aan het vergroten van de bereidheid van artsen om donatieprocedures uit te voeren. Daartoe heb ik een aantal faciliterende maatregelen getroffen. – Allereerst is het belangrijk lacunes op het gebied van kennis en vaardigheden weg te nemen. Pro Donor ondersteunt de ziekenhuizen en de beroepsbeoefenaren op dat vlak. – Met ingang van dit jaar heb ik NTS subsidie gegeven om de functie van medische vraagbaak te vervullen. Dit is een centraal informatiepunt voor de medische beroepsbeoefenaren en de ziekenhuizen. Vragen omtrent donorcriteria, consequenties van de WOD voor de medische praktijk, mogelijkheden voor training en ondersteuning moeten door dit centraal punt worden beantwoord. – In december 1998 heb ik het COTG verzocht de landelijke uitnameteams adequaat te financieren. Deze teams die begin dit jaar van start zijn gegaan, kunnen een belangrijk deel van de «rompslomp» die artsen en ziekenhuizen ondervinden bij orgaan- en weefseldonatieprocedures uit handen nemen. Voor wat betreft overige maatregelen het volgende. Allereerst verwacht ik dat het onderzoek van de IGZ een positief effect zal hebben op het gebruik van het model protocol orgaan/weefseldonatie. Ook verwacht ik een positief effect van de brief die onlangs door het Donorregister naar de ziekenhuisbesturen is gestuurd ter herinnering aan de wettelijke verplichtingen die voortvloeien uit de WOD. Verder heb ik in juli van dit jaar een organisatie-adviesbureau gevraagd de raadpleegfunctie die door NTS wordt uitgevoerd ten behoeve van de artsen die het Donorregister raadplegen, te evalueren. De kwaliteit en de snelheid van de afhandeling van de raadpleegprocedures is daar een onderdeel van. De resultaten van de evaluatie verwacht ik binnenkort. Tenslotte wil ik ook de resultaten van het onderzoek van NTS naar de oorzaken van de terugloop van het aantal beschikbare donororganen afwachten. De uitkomsten van genoemde onderzoeken zullen waarschijnlijk handvatten bieden om gericht verdere maatregelen te kunnen nemen.	 Volksgezondheid, Welzijn en Sport
 KVR10292.xml	 1999	 D66	 Vragen over de chloordosering in zwemwater en over mogelijke alternatieven.	 Hebt u kennisgenomen van het artikel «goor chloor»? Volgens de Wet Hygiëne en Veiligheid Zwemgelegenheden moet zwemwater minimaal 0,3 mg chloor per liter bevatten. Is het bekend wat het gemiddelde gehalte chloor is dat zwembaden gebruiken om het zwemwater te desinfecteren? Wat is de hoeveelheid chloorbleekloog per jaar, die wordt toegepast in zweminrichtingen? Is het mogelijk het minimale chloorgehalte te verlagen? Zo neen, waarom niet? In het beleidsplan niet- landbouwbestrijdingsmiddelen heeft de regering zich ten doel gesteld te komen tot een vermindering van het verbruik van chloorbleekloog van 20 à 30% in 2000. Wat is het tot nu toe bereikte resultaat? In het beleidsplan wordt een wetswijziging aangekondigd waarbij in aanvulling op de vereiste ondergrens ook een bovengrens aan de chloordosering gesteld gaat worden. Deze wijziging werd medio 1997 verwacht. Waarom is deze wijziging nog niet tot stand gekomen? Wanneer wordt deze verwacht? Is al bekend wat deze bovengrens zal zijn? In het beleidsplan wordt tevens gesproken over een onderzoek naar onder meer de effectiviteit van verschillende alternatieve middelen t.a.v. de oxydatiefunctie van chloor. Zijn de resultaten inmiddels bekend? Vinden er op dit moment, in Nederland, experimenten met alternatieve middelen plaats? Zo ja, welke zijn dit? Hoe staat ons chloor verbruik in zwembaden in verhouding tot het chloorverbruik in andere EU-landen? Wordt een EU-richtlijn en norm voor het gebruik van chloor in zweminrichtingen voorbereid? Beschikt u over aanwijzingen dat er sprake is van een sterke chloorlobby in Nederland, waardoor de toepassing van andere middelen wordt tegengehouden? Deelt u de mening dat het gebruik van chloor tot het uiterste beperkt moet worden in verband met schade aan het milieu en de volksgezondheid? Welke mogelijkheden ziet u om tot een goede kwaliteit van het water te komen, met zo min mogelijk gebruik van chloor? Volkskrant, 12 augustus 1999 Kamerstuk 25 054, nr. 2	 Ja. Het voorgeschreven minimaal gehalte aan chloor in zwemwater is afhankelijk van de zuurgraad (pH) van het zwemwater en bedraagt 0,3 bij pH-waarden beneden 7,5 en 0,5 bij pH-waarden boven 7,5. Inachtneming van deze minimale waarden is van belang om een voldoend desinfecterend vermogen van het water te kunnen garanderen. In circulatiebaden wordt de zuurgraad doorgaans afgesteld op een waarde van 0,5 bij de uitlaat van het bassin. Ter plaatse van de inlaat zal een iets hogere waarde moeten worden gerealiseerd om overal in het bassin een minimale waarde van 0,5 te kunnen garanderen; door de reactie van chloor met de door zwemmers ingebrachte verontreinigingen wordt immers chloor verbruikt, waardoor het gehalte daalt. In sommige zwembaden wordt, anticiperend op plotseling verhoogde badbelasting, soms teveel chloor gedoseerd (2 tot 5 mg per liter). Volgens globale berekeningen, uitgevoerd in 1995, kon landelijk ongeveer 20% worden bespaard op het chloorverbruik in zwembaden indien overdosering wordt voorkomen. De hoeveelheid chloorbleekloog die jaarlijks in Nederland wordt verbruikt in zwembaden bedraagt uitgedrukt in ton chloor ongeveer 1500 tot 1800 ton (bron: een chloorbalans voor Nederland, TNO 1995). Verlaging van het minimale chloorgehalte in zwembaden tot waarden beneden de aangegeven normen is ongewenst i.v.m. de kans op infectieziektenverspreiding (bron: advies Gezondheidsraad 1989). Uit contacten met Provincies, als uitvoerder en toezichthouder op de Wet Hygiëne en Veiligheid Zwemgelegenheden (WHVZ), is gebleken dat de laatste jaren een verbetering valt waar te nemen op het gebied van waterbehandeling en desinfectie bij de zwembaden. In welke mate deze verbetering leidt tot een verder afnemend verbruik van chloorbleekloog op jaarbasis in Nederland is aan de hand van de gemeten concentratiewaarden van chloor in het bassinwater moeilijk vast te stellen. Andere ontwikkelingen zoals toename van het aantal zwembaden en verbeterde waterzuivering (waterbesparing) zullen deze cijfers mede beïnvloeden. De aangekondigde wijziging van het Besluit Hygiëne en Veiligheid Zwemgelegenheden (BHVZ) waarbij naast de al vereiste ondergrens tevens een bovengrens aan het chloorgehalte zal worden gesteld heeft om diverse redenen vertraging opgelopen. De belangrijkste was de noodzaak om tevens de Wet Hygiëne en Veiligheid Zwemgelegenheden aan te passen, zodat conform het advies van de Gezondheidsraad (1989) ook de zogenaamde therapeutische baden onder de werkingssfeer van de wet gebracht kunnen worden. Op 7 juli 1999 is door de vaste commissie VROM het verslag uitgebracht over dit wetsvoorstel. De hierin gestelde vragen zullen uiterlijk 1 oktober aanstaande worden beantwoord. Terugdringing van het chloorverbruik bij zwembaden is tevens mogelijk door de door zwemmers ingebrachte verontreinigingen op andere wijze te verwijderen dan door de oxidatie met chloor, hierbij valt te denken aan technieken als ozonbehandeling, actieve-kool-filtratie of membraanfiltratie. Deze technieken, met name de twee laatstgenoemde, worden de laatste jaren steeds vaker toegepast in de zwemwaterzuivering. Doorslaggevend hierbij zijn de te bereiken besparingen op waterverbruik en energie. Vanzelfsprekend dient ongeacht de wijze van waterbehandeling in alle gevallen te worden voldaan aan de kwaliteitseisen (normen) die het BHVZ aan de waterkwaliteit stelt. In opdracht van VROM en met medefinanciering door de chloorproducenten is door enkele bureaus onderzoek verricht naar optimalisatie van de zwemwateroxidatie en desinfectie. In dit onderzoek is speciale aandacht besteed aan het voorkomen van ongewenste neveneffecten van de chloring van zwemwater. Over de resultaten van dit onderzoek is in april 1999 gerapporteerd. In de vakliteratuur zal de komende tijd nog aandacht aan de resultaten van dit onderzoek worden besteed. Naast het ontwikkelen van aanvullende waterbehandelingstechnieken ter beperking van het chloorverbruik vindt door enkele bedrijven tevens onderzoek plaats naar vervangende middelen voor chloor. Middelen op basis van waterstofperoxide komen hiervoor potentieel in aanmerking. Voor de oplossing van enkele knelpunten zoals de stabiliteit van het te ontwikkelen product, de hogere kosten, eventuele milieubezwaren en het onderzoek naar de effectiviteit zal naar verwachting nog enige tijd nodig zijn. De wijze van toepassing van chloor in zwembaden in Nederland wijkt niet significant af van de werkwijze in de meeste andere EU-landen. In Duitsland wordt vaker ozon toegepast waardoor het chloorverbruik daar lager is omdat kan worden volstaan met een lage chloordosis die alleen voor de desinfectie nodig is (vanwege de giftigheid kan ozon niet als desinfectiemiddel worden gebruikt). EU-regelgeving op het gebied van chloorgebruik in zwembaden is niet in voorbereiding. Ongetwijfeld staan er voor de chloorproducenten belangen op het spel waar het gaat om de afzet van chloorbleekloog. Een belangrijk deel ontstaat immers als nevenproduct bij de chloorproductie. Ik heb geen aanwijzingen ontvangen dat door een sterke chloorlobby de toepassing van andere middelen wordt tegengehouden. De toelating van andere middelen zal worden beoordeeld door de onafhankelijke Commissie Toelating Bestrijdingsmiddelen, op basis van concrete vastgelegde criteria. Voor praktisch alle chemische stoffen die door menselijk handelen worden vervaardigd geldt dat verspilling en irrationeel gebruik dient te worden voorkomen met het oog op mogelijke schade aan milieu en volksgezondheid. Dat geldt ook voor chloor, zoals ik heb uiteengezet tijdens het Algemeen Overleg hierover met de vaste Kamercommissie VROM op 15 september jl. Het toevoegen van een desinfectiemiddel aan zwembadwater zal altijd noodzakelijk zijn ter voorkoming van infecties en besmettingen die door andere zwemmers worden ingebracht. Met het gebruik van chloor als desinfectiemiddel is wereldwijd veel ervaring opgedaan. Toch heeft ook chloor zijn beperkingen omdat virussen en paracitaire protozoa (Criptosporidium) minder gevoelig zijn voor chloor dan bacteriën. Momenteel verschaft desinfectie op basis van chloor echter nog de meeste zekerheid.	 Volkshuisvesting, Ruimtelijke Ordening en Milieubeheer
 KVR10293.xml	 1999	 CDA	 Vragen naar aanleiding van het artikel "Leerlingbegeleiding: Noodklok luidt" in Algemeen Verbond Bouw Bedrijven (AVBB) Nieuws van 3 september 1999, over onduidelijkheid over de verantwoordelijke instantie voor leerlingbegeleiding.	 Hebt u het artikel Leerlingbegeleiding: «Noodklok luidt» gelezen? Herkent u de problematiek dat nog steeds bij de uitvoering van de leerlingbegeleiding niet duidelijk is wie dat behoort te doen? Bent u van oordeel dat de Regionale Opleidings Centra (ROC’s) deze begeleiding dienen uit te voeren en daar ook voldoende financiële middelen voor hebben? Bent u niet beducht dat bij de ROC’s de Beroepsopleidende Leerweg (BOL) meer aandacht krijgt dan Beroepsbegeleidende Leerweg (BBL) gelet op het feit dat BOL en ROC van oudsher veel meer vervlochten zijn en het feit dat de BOL per deelnemer voor de scholen meer vergoeding oplevert? Hoe denkt u op de korte termijn de leerlingbegeleidingsproblemen zoals geschetst op te lossen? Hebt u daar een taak in? Zo ja welke? Zo neen, waarom niet? Algemeen Verbond Bouw Bedrijven (AVBB) Nieuws, 3 september 1999	 Ja. De problematiek van de leerlingbegeleiding is van verschillende kanten onder mijn aandacht gebracht. Zij vormt voor mij dan ook een belangrijk aandachtspunt in mijn contacten met de verschillende partijen in het onderwijsveld. Uitgangspunt is daarbij de verdeling van de verantwoordelijkheden zoals die in de WEB is neergelegd. Met de invoering van de Wet Educatie Beroepsonderwijs (WEB) zijn de taakverdeling en de verantwoordelijkheden t.a.v. de leerlingbegeleiding anders komen te liggen. Deze herziening van de taakverdeling vloeide overigens voort uit de afspraken tussen de onderwijsinstellingen en de landelijke organen beroepsonderwijs (LOB’s). In deze afspraken is neergelegd dat de onderwijsinstelling verantwoordelijk is voor het primaire onderwijsproces, onder meer de leerlingbegeleiding, binnen de beide leerwegen. De begeleiding van de beroepspraktijkvorming op de werkplek is een taak van de arbeidsorganisatie (het leerbedrijf) bij wie de beroepspraktijkvorming plaats vindt. Voor wat betreft de buitenschoolse component, de beroepspraktijkvorming, dient een overeenkomst gesloten te worden waarin de rechten en plichten van deelnemers, onderwijsinstelling en bedrijven komen te staan. In deze schriftelijke overeenkomst worden o.a. de leerdoelen, de te verrichten leeractiviteiten en de aard en omvang van de begeleiding opgenomen. De onderwijsinstelling draagt zorg voor de totstandkoming van deze overeenkomst. Op grond van signalen die mij bereiken stel ik vast dat ten aanzien van het vormgeven van de leerlingbegeleiding thans sprake is van een overgangssituatie die enige tijd vergt en vervolgens invloed heeft op het realiseren van de nieuwe taken en verantwoordelijkheden. Voor wat het financiële aspect betreft, wijs ik op de extra middelen die ROC’s en vakinstellingen voor de implementatie van de WEB hebben ontvangen. Op grond van de «motie Bolkestein» en in het kader van het regeerakkoord mede met behulp van extra middelen dienen zij hun verplichtingen, waaronder de leerlingbegeleiding, uit te voeren. De beroepsbegeleidende leerweg (BBL) is een integraal bestanddeel van het primaire proces in het beroepsonderwijs, en heeft vanuit een oogpunt van kwaliteit en toegankelijkheid grote merites. De BBL verdient een extra aandacht en dat is ook de reden waarom in het kader van het hoofdlijnenakkoord «Werkend leren is kansen creëren» de mogelijkheden worden verkend om «werkend leren» beter te verankeren in het primaire proces van het beroepsonderwijs én in personeels- en scholingsbeleid van bedrijven. Over de opbrengsten van het convenant zal aan de Kamer worden gerapporteerd. De conclusies zullen worden uitgewerkt, in eerste instantie in overleg met de sociale partners, naderhand met de Bve Raad en het Colo. Overigens bevat de nieuwe bekostigingssystematiek voor het secundaire beroepsonderwijs vanaf 1 januari 2000 een financiële stimulans voor de BBL in vergelijking met de beroepsopleidende leerweg (BOL). Deze stimulans is gelegen in het feit dat de vergoeding per diploma voor beide leerwegen gelijk is. De WEB geeft het kader aan waarbinnen de uitvoerende partijen dienen te functioneren. Voor de uitvoering van de WEB is een goede communicatie tussen deze actoren een vereiste. In dit verband verwijs ik naar de regionale samenwerking die veronderstelt dat onderwijsinstellingen de blik naar buiten richten en de samenwerking met het bedrijfsleven intensiveren. Kwaliteit en toegankelijkheid moeten in de regio gerealiseerd en zichtbaar worden. De leerlingbegeleiding is een aspect van kwaliteit en toegankelijkheid en dient zodoende door zowel de onderwijsinstellingen als het bedrijfsleven voldoende aandacht te krijgen. De wet legt hier geen directe taak bij de minister. Vanuit mijn verantwoordelijkheid voor het functioneren van het bestel als geheel voel ik mij wel geroepen om het aspect van leerlingbegeleiding landelijk te blijven volgen en waar het nodig blijkt de betrokken partijen bij elkaar te brengen.	 Onderwijs, Cultuur en Wetenschappen
 KVR10294.xml	 1999	 SP	 Vragen naar aanleiding van het bericht ''Scholen jagen op elkaars personeel'' in Schooljournaal nr. 24 over de werving door scholen voor voortgezet onderwijs van leraren op andere scholen door middel van het bieden van een hoger salaris of betere secundaire arbeidsvoorwaarden.	 Kent u het bericht «Scholen jagen op elkaars personeel»? Werven scholen voor voortgezet onderwijs leraren op andere scholen door middel van het bieden van een hoger salaris of betere secundaire arbeidsvoorwaarden? Zo ja, hoe verhoudt dit zich tot de gebruikelijke wijze waarop de onderwijssalarissen worden vastgesteld? Valt deze werkwijze binnen het model van competentiebeloning zoals u dat voor ogen heeft? Zo neen, welke maatregelen gaat u nemen om dit te voorkomen? Deelt u de mening dat onderlinge salarisverschillen tussen leraren op dezelfde school de onderlinge collegiale verhoudingen ondergraven? Zo neen, waarom niet? Schooljournaal, nr. 24	 Ja. In de CAO-VO zijn door de werkgevers- en werknemersorganisaties bepalingen opgenomen hoe de inschaling van nieuw personeel geschiedt. De hoofdregel is een naast hogere inpassing ten opzichte van het voorgaande salaris. Hiernaast biedt de CAO-VO de mogelijkheid tot het verlenen van een extra periodiek indien hiertoe voor de werkgever aanleiding bestaat. Tevens is het zo dat scholen met een havo en/of vwo-component de mogelijkheid hebben schaal 12 functies aan te bieden. De formatie en de bekostiging houden hiermee rekening. Benoeming van een leraar die op een vorige school een schaal 10 functie had op een andere school in een 12-functie en/of de toekenning van een extra periodiek, is dus binnen het kader van de CAO-VO mogelijk. Binnen dat kader kunnen er – zoals dat ook in andere sectoren gebruikelijk is – afspraken tussen werkgever en werknemer gemaakt worden over het salaris. Ten aanzien van de secundaire arbeidsvoorwaarden bevat de CAO-VO voor alle scholen gelijke aspecten. De feitelijke invulling ervan geschiedt na, en in overleg met, de medezeggenschapsraad van de betreffende school. Deze ziet ook toe op de naleving ervan. De werkgeversorganisaties hebben hun leden erop gewezen dat het wegkopen van personeel geen oplossing biedt voor het frictietekort binnen het voortgezet onderwijs. Een afwijkende financiële afspraak brengt een kostenstijgend effect mee, dat binnen de genormeerde vergoeding moet worden opgevangen. Neen. Competentiebeloning is een onderdeel van integraal Personeelsbeleid, waarbij op basis van competentie-ontwikkeling gefundeerde beloningsbeslissingen genomen worden. Ontwikkelingen op de arbeidsmarkt spelen hierbij geen rol: het gaat om de ontwikkeling van de individuele leraar. Zoals onder 2 vermeld is het bieden van extra periodieken of een hogere schaal een onderwerp van de CAO-VO en derhalve een zaak van werkgevers- en werknemersorganisaties. Neen. In een systematiek waarbij het laatstverdiende salaris de basis vormt voor de inschaling in het onderwijs treden altijd verschillen op. Collegiale verhoudingen staan hier los van.	 Onderwijs, Cultuur en Wetenschappen
 KVR10295.xml	 1999	 GroenLinks	 Vragen over het opnemen van foliumzuur op de lijst van zelfzorggeneesmiddelen, waardoor dit middel vanaf 1 september 1999 niet meer wordt vergoed door het ziekenfonds.	 Hebt u kennis genomen van het standpunt van de hoogleraar sociale farmarcie L. de Jong-van den Berg dat foliumzuur ten onrechte is opgenomen op de lijst zelfzorggeneesmiddelen? Blijft u bij uw eerdere aanbeveling van het gebruik van foliumzuur ter voorkoming van neuraalbuisdeffecten voor vrouwen met kinderwens vanaf 4 weken voor een eventuele conceptie tot en met de eerste 8 weken van de zwangerschap? Zo niet, wat zijn dan daarvoor de redenen? Hoe is bovengenoemde gebruiksduur van minstens 12 weken te rijmen met het uitgangspunt dat middelen op de 1 september 1999 lijst van zelfzorggeneesmiddelen «voor minder dan drie maanden» geïndiceerd dienen te zijn? Dat is toch alleen dan het geval wanneer de zwangerschap optreedt in de eerste cyclus vanaf het begin van het gebruik van het foliumzuur, hetgeen bij het begin van het gebruik ongewis is? Betekent de constatering van prof. De Jong-van den Berg dat juist vrouwen met een lage sociaal-economische positie minder geneigd zullen zijn op eigen initiatief foliumzuurtabletten aan te schaffen, dat deze vrouwen onnodig een hoger risico lopen op het krijgen van een kind met een neuraalbuisdeffect? Is dat in lijn met de bedoeling van de 1 september maatregel? Zo ja, kunt u dit toelichten? Is steeds de indruk gewekt dat de zelfzorgmaatregel betrekking heeft op middelen die vooral een symptomatisch effect hebben? Zo ja, is dan een middel met preventieve werking op lange termijn als foliumzuur terecht opgenomen? Zo neen, kunt u dan de Kamer inlichten welke middelen met een causaal aangrijpingsmechanisme nog meer op de lijst voorkomen? Hebben u meer berichten van deskundigen bereikt die vergelijkbare kritiek hebben op de 1 september lijst? Zo ja, welke? Ziet u in het bovenstaande redenen om foliumzuur alsnog voor ziekenfondsrekening te blijven vergoeden? Bijlage onderhands aan bewindspersoon toegezonden	 Ja. Ja. De 1 september maatregel houdt in dat een aantal zelfzorggeneesmiddelen slechts vergoed wordt wanneer sprake is van chronisch gebruik, dat wil zeggen bij gebruik van meer dan drie maanden per jaar. Deze geneesmiddelen worden alleen vergoed als de voorschrijver de toevoeging «c.g.» (chronisch gebruik) op het recept vermeldt. Teneinde te voorkomen dat er te lichtvaardig toe wordt besloten om een zelfzorggeneesmiddel voor chronisch gebruik voor te schrijven, komt het eerste recept voor hooguit 15 dagen niet voor vergoeding in aanmerking. Foliumzuurtabletten vallen onder deze regeling, aangezien het gebruik ter voorkoming van neuraalbuisdefecten doorgaans langer dan drie maanden noodzakelijk is. Een en ander wil zeggen dat slechts de kosten van de eerste 15 dagen voor rekening van de vrouw met kinderwens komen, hetgeen neerkomt op een bedrag van enkele guldens (circa f 3,–). De constatering dat vrouwen met een lage sociaal-economische positie foliumzuurtabletten minder vaak op eigen initiatief aanschaffen dan vrouwen met een hogere sociaal-economische status heeft niet te maken met de vraag of deze middelen vergoed worden. De aanschaf van foliumzuurtabletten door vrouwen gebeurt in het algemeen op eigen initiatief, zowel bij vrouwen met een lage als een hogere sociaal-economische positie. De zwangerschapswens komt immers veelal tot stand zonder tussenkomst van een arts. Wel is het zo dat voor het gebruik van een foliumzuursupplement desgewenst een arts kan worden gevraagd een recept voor foliumzuurtabletten uit te schrijven. Gezien de lage kosten die gemoeid zijn met het gebruik van foliumzuur gedurende de eerste 15 dagen, ben ik van mening dat van een financiële drempel geen sprake is. Daar dit bedrag mijns inziens door vrouwen uit alle sociaal-economische klassen kan worden opgebracht, onderschrijf ik de constatering van professor De Jong-van den Berg niet. Neen, er wordt uitsluitend een onderscheid gemaakt tussen chronisch en kortdurend gebruik van een aantal zelfzorggeneesmiddelen. Behalve foliumzuur betreft de maatregel nog een aantal andere geneesmiddelen die uit oogpunt van preventie kunnen worden voorgeschreven, zoals o.a. calciumhoudende producten ter voorkoming van osteoporose. Neen. Ik zie geen reden de 1 september maatregel te wijzigen met betrekking tot foliumzuurtabletten, aangezien deze met uitzondering van de eerste 15 dagen ook nu al vergoed worden bij gebruik ter voorkoming van neuraalbuisdefecten.	 Volksgezondheid, Welzijn en Sport
 KVR10296.xml	 1999	 CDA	 Vragen naar aanleiding van het bericht in NRC Handelsblad van 17 augustus 1999 dat de NMA (Nederlandse Mededingingsautoriteit) het samenwerkingsverband tussen een aantal zandwinningsbedrijven bij een groot aantal zandwinprojecten heeft verboden.	 Hebt u kennisgenomen van het bericht, dat de Nederlandse Mededingingsautoriteit (NMa) het samenwerkingsverband tussen een aantal zandwinningsbedrijven bij een groot aantal zandwinprojecten heeft verboden? Kan dit verbod tot langdurig uitstel van de betreffende zandwinprojecten leiden, omdat procedures opnieuw moeten worden doorlopen? Zo ja, welke gevolgen kan dit uitstel hebben voor de productie in de bouwsector en meer specifiek de aanleg van grote infrastructuurprojecten als de Betuwelijn, HSL etc, dit mede gezien het feit dat de betrokken samenwerkende bedrijven tweederde van de markt van beton- en metselzand in handen hebben? Welke mogelijkheden ziet u om eventuele negatieve gevolgen van het verbod van de NMa voor de bouw en de aanleg van infrastructuur te voorkomen? NRC, 17 augustus 1999	 Ik heb er kennis van genomen dat de directeur-generaal van de Nederlandse Mededingingsautoriteit (Nma) op 13 augustus 1999 besluiten heeft genomen inzake de aanvragen om ontheffing van het verbod van artikel 6 Mededingingswet (Mw) voor vijf samenwerkingsovereenkomsten tussen zandwinbedrijven. Eén van de overeenkomsten, de zgn. Raamovereenkomst (zaak 620), legt de uitgangspunten vast voor het gezamenlijk ontwikkelen van zandwinprojecten door (samenwerkingsverbanden van) negen zandwinbedrijven die samen ongeveer tweederde van de totale productie van beton- en metselzand in Nederland produceren. Deze uitgangspunten betreffen met name de verdeling van winrechten, kosten, en zeggenschap. Deze ontheffingsaanvraag is afgewezen omdat niet aan de ontheffingscriteria van artikel 17 Mw voldaan wordt. De andere vier overeenkomsten hebben betrekking op specifieke projecten en zijn als het ware uitwerkingen van de Raamovereenkomst. Het gaat hier om de projecten: – Geertjesgolf (gemeente Beuningen in Gelderland, zaak 507); deze ontheffingsaanvraag is toegewezen voorzover betrekking hebbend op de aanleg van een voorhaven en werkterrein en afgewezen voor het overige (het nog in voorbereiding zijnde z.g. hoofdproject) omdat niet aan de ontheffingscriteria voldaan werd. – Watergoed (gemeente West Maas en Waal in Gelderland, zaak 541): deze ontheffingsaanvraag is afgewezen omdat de overeenkomst niet onder het verbod van artikel 6 Mw viel en daarom geen ontheffing nodig was. Hier is dus geen probleem met het kartelverbod van de Mw. – Kraaijenbergse Plassen (gemeente Cuijk in Noord-Brabant, zaak 568): deze ontheffingsaanvraag is afgewezen, gedeeltelijk omdat geen ontheffing nodig was en gedeeltelijk omdat niet aan de ontheffingscriteria voldaan werd. – Heeswijkse Kampen (gemeente Cuijk, zaak 617): deze ontheffingsaanvraag is afgewezen omdat niet aan de ontheffingscriteria voldaan werd. Voor de volledige tekst van de uitspraken verwijs ik naar de internetsite van de Nma: www.nma-org.nl. De voorlopige bestudering van de uitspraken en overleg met provincies leidt tot de indruk dat er vertragingen op zouden kunnen treden. Het gaat hierbij om vertragingen bij de afhandeling van de procedures voor met name de nog in voorbereiding zijnde delen van de betreffende projecten waarvoor de ontheffingsaanvraag wel nodig bleek maar werd afgewezen. Die vertragingen kunnen optreden vanwege onduidelijkheid over de vraag met wie (van de zijde van de ontzanders) verder gepraat kan worden over de afhandeling van die procedures. Of daadwerkelijk vertragingen op zullen treden, en zo ja, de mate waarin, kan nog niet worden overzien. Voor de korte termijn voorzie ik geen problemen voor een voldoende en tijdige beton- en metselzandvoorziening. Als gevolg van de NMa-uitspraken worden geen in uitvoering zijnde winningen gestopt. Het betreft hier voor de beton- en metselzandvoorziening belangrijke projecten. Mocht duidelijk worden dat er sprake is van significante problemen voor de beton- en metselzandvoorziening, dan zal ik u nader informeren.	 Verkeer en Waterstaat
 KVR10297.xml	 1999	 SP	 Vragen over de opstelling van de gemeente Harmelen bij het zoeken van een aangepaste woning voor een familie met een gehandicapt kind, en over achterstanden bij het behandelen van aanvragen voor woningaanpassing door het College voor Zorgverzekeringen.	 Bent u op de hoogte van de houding van de gemeente Harmelen bij het zoeken van een aangepaste woning voor een familie met een gehandicapt kind? Acht u dit een coöperatieve houding? Vindt u dat een gemeente, indien in een bestaande woning geen aanpassingen mogelijk zijn, zich maximaal moet inspannen om een andere oplossing te vinden? Deelt u de mening dat hiervan bij deze familie geen sprake van is geweest? Hoe verhoudt de opstelling van de gemeente Harmelen zich met de in artikel 2 van de WVG verwoorde «zorgplicht»? Hoe moet dit artikel naar uw opvatting door gemeenten geïnterpreteerd worden? Houdt dit volgens u bij voorbeeld in dat een gemeente moet zorgen dat er voldoende aangepaste of aanpasbare woningen voorhanden zijn voor de in de gemeente woonachtige gehandicapten? Krijgen aanvragers van woningaanpassingen bij het College voor Zorgverzekeringen, te horen dat aanvragen nog niet in behandeling kunnen worden genomen vanwege de achterstanden, en dat in behandeling nemen nog wel drie maanden kan duren? Vindt u dit acceptabel? Is deze handelwijze in strijd met de wettelijke termijnen van de Algemene Wet Bestuursrecht? Zo neen, waarom niet? Vindt u dat, indien er sprake is van structurele achterstanden, het capaciteitsprobleem bij de behandeling van de aanvragen moet worden opgelost? Zo ja, bent u bereid hiertoe te ondernemen? Rijn en Gouwe, 10 juni 1999	 Ja, ik ben hiervan inmiddels op de hoogte en acht de houding van de gemeente coöperatief. Uit informatie van de gemeente Harmelen bleek dat de gemeente Harmelen zich heeft ingespannen om een adequate oplossing te vinden voor deze familie. Verhuizing naar een koopwoning in het nieuwbouwplan Spruijt en Bosch in Harmelen behoorde daarbij niet tot de mogelijkheden, omdat de familie is uitgeloot. De familie heeft meegeloot als een van de 380 gegadigden voor 59 woningen. De gemeente Harmelen had op basis van de Huisvestingsverordening van het Bestuur Regio Utrecht, die in Harmelen van toepassing is, niet de mogelijkheid bij voorrang een koopwoning aan de familie toe te wijzen. De verordening beperkt zich namelijk tot koopwoningen tot f 300 000,– terwijl de koopprijzen in het nieuwbouwplan Spruijt en Bosch variëren van f 350 000,– tot f 700 000,–. Overigens stond het de gemeente wel vrij deze voorkeursmogelijkheid privaatrechtelijk te regelen bij de gronduitgifte. Dat de gemeente dit niet gedaan heeft, is een afweging geweest, waar ik niet in kan treden. Toen de uitloting een feit was, heeft de gemeente de familie aangeraden om te zien naar een andere geschikt te maken woning. De gemeente heeft aangegeven deze woning te zullen voorzien van de benodigde aanpassingen, opdat deze geschikt zou zijn voor huisvesting van deze familie. In principe is het dan mogelijk om een andere bestaande koop- of huurwoning in de gemeente Harmelen of in een naburige gemeente of – indien beschikbaar – een nieuwbouwwoning aan te passen. De opstelling van de gemeente Harmelen is conform de in de Wvg verwoorde zorgplicht. De gemeente moet in overleg met de gehandicapte zoeken naar een geschikte of geschikt te maken woning. Dit betekent niet dat de gemeente op voorhand woningen moet aanpassen voor gehandicapten. Wel is het raadzaam dat de gemeente woningen zodanig laat bouwen dat deze eenvoudig geschikt te maken zijn voor huisvesting van een gehandicapte. Het College voor Zorgverzekeringen (voorheen Ziekenfondsraad) is de afgelopen periode geconfronteerd met een explosieve groei van het aantal aanvragen voor zogenoemde dure woningaanpassingen (f 45 000,– – f 100 000,–). Door deze sterke toename en de complexe tijdrovende inhoudelijke beoordeling, waarbij bij meerdere externe instanties advies moet worden ingewonnen, zijn bij het College inderdaad achterstanden in de behandeling ontstaan. Het College heeft de aanvragers uiteraard over deze vertraging schriftelijk geïnformeerd. Deze handelwijze is niet in strijd met de Algemene Wet Bestuursrecht. Het College voor Zorgverzekeringen heeft inmiddels de noodzakelijke capaciteitsmaatregelen getroffen, die ertoe zullen leiden dat de achterstanden zo spoedig mogelijk worden ingelopen. Ter voorkoming van mogelijk nieuwe vertragingen heeft het College eveneens de nodige maatregelen genomen. Voorts wijs ik erop dat in het wetsvoorstel voor wijziging van de WVG dat binnenkort in de Tweede Kamer zal worden behandeld, wordt voorgesteld de behandeling van aanvragen voor dure woningaanpassingen over te dragen aan de gemeenten.	 Sociale Zaken en Werkgelegenheid
 KVR10298.xml	 1999	 CDA	 Vragen naar aanleiding van de plannen van de Raad van Bestuur van VNU om de VNU-dagbladen af te stoten en de mogelijke verschraling van het media-aanbod die hierdoor dreigt.	 Hebt u kennis genomen van de plannen van de Raad van Bestuur van VNU om de VNU-dagbladen af te stoten en de onrust die dat teweeg heeft gebracht onder de vele medewerkers van de betreffende bladen? Deelt u de mening dat hierdoor een verschraling van het media-aanbod in Nederland dreigt? Acht u dit wenselijk? Hoe verhoudt een dergelijke ontwikkeling zich tot het indertijd mede op uw initiatief gesloten «herenakkoord»? Wat is op dit moment de status van dit akkoord dat een te grote concentratie van dagbladen voorkomt? Welke mogelijkheden ziet u – ook met het oog op het dreigende verlies aan werkgelegenheid – om deze dreigende verschraling van het media-aanbod te voorkomen? Hoe kijkt u aan tegen de mogelijkheid om belanghebbenden en belangstellenden met behulp van het Bedrijfsfonds voor de Pers bij te laten dragen aan het behoud van het zelfstandig voortbestaan van de huidige VNU-dagbladen?	 Inmiddels is bekend dat de VNU-dagbladen BN/De Stem, Brabants Dagblad, Eindhovens Dagblad en De Gelderlander onderdeel zullen worden van Wegener Arcade. Het dagblad De Limburger zal door Wegener worden doorverkocht aan het Telegraaf-concern. In een persbericht heeft VNU laten weten dat de SER-fusiecommissie, alsmede de vakbonden en het vertegenwoordigend overleg van de voorgenomen transacties op de hoogte zijn gesteld. De geldende advies- en overlegprocedures zullen worden gevolgd. De aanvankelijke onrust onder de medewerkers van de betrokken dagbladen behoort, voorzover ons bekend, daarmee tot het verleden. Gevolgen voor de pluriformiteit zijn moeilijk te voorspellen, omdat zulks afhangt van de wijze waarop Wegener Arcade respectievelijk het Telegraaf-concern met de nieuwe aanwinsten zullen omgaan. Samenvoeging van titels valt – zeker op wat langere termijn – niet uit te sluiten. Wij gaan er overigens vanuit, dat de concerns bij dergelijke beslissingen niet louter financieel-economische motieven een rol laten spelen, maar zeker ook het belang dat lezers hechten aan een «herkenbaar» regionaal dagblad, dat daadwerkelijk betrekking heeft op het desbetreffende verspreidingsgebied. Overigens is het media-aanbod in algemene zin gedurende de afgelopen jaren sterk uitgebreid, zowel op landelijk als op regionaal niveau, zowel publiek als commercieel. Naast de regionale dagbladen neemt de regionale publieke omroep – radio en televisie – een belangrijke plaats in bij de informatievoorziening. In 1993 hebben de dagbladuitgevers bij wijze van zelfregulering de Code voor Dagbladconcentraties opgesteld. Daarin zijn concentraties die leiden tot een aandeel van éénderde of hoger van de totale Nederlandse dagbladmarkt in beginsel niet toegestaan. In 1998 hebben de uitgevers deze zelfregulering weer ongedaan gemaakt, onder verwijzing naar inwerkingtreding van de Mededingingswet. Overigens kan geconstateerd worden dat bij de voorgenomen verkoop van de VNU-dagbladen de grens van éénderde van de totale dagbladmarkt niet wordt overschreden: PCM heeft een aandeel van 31,0%, Telegraaf 30,1% en Wegener 28,4%. De voorgenomen verkoop van de vijf VNU-dagbladen leidt tot een verdere concentratie van de Nederlandse dagbladpers. Op grond van de Mededingingswet houdt de Nederlandse Mededingingsautoriteit (NMA) toezicht op concentraties en economische machtsposities. De voorgenomen verkoop van VNU-dagbladen is op 13 september jl. aangemeld bij de NMA (zaaknummer 1528). De directeur-generaal van de NMA deelt binnen vier weken na het ontvangen van deze melding mede of voor het totstandbrengen van deze concentratie een vergunning is vereist. Gelet op het voorafgaande zien wij geen aanleiding om van overheidszijde op te treden tegen de voorgenomen transacties. Hier ligt geen taak voor het Bedrijfsfonds voor de pers. Het gaat hier immers om goed renderende regionale dagbladen, niet om noodlijdende persorganen. Overigens hebben wij begrepen dat verzelfstandiging van de VNU-dagbladen van meet af aan geen serieuze optie is geweest.	 Onderwijs, Cultuur en Wetenschappen
 KVR10299.xml	 1999	 SP	 Vragen naar aanleiding van het artikel ''Vluchtroute voor Belgische hormoonmaffia'' in het NRC van 9 september 1999, onder meer over het bestaan van een speciale hormoneneenheid binnen het Belgische politie-apparaat en over aanscherping van de Nederlandse hormoonwetgeving.	 Kent u het bericht «Vluchtroute voor Belgische hormoonmaffia?» Bent u op de hoogte van het bestaan van een speciale hormoneneenheid binnen het Belgische politie-apparaat? Zo ja, hebben uw opsporingsambtenaren reeds contact met deze eenheid om ervaringen uit te wisselen? Zo neen, bent u bereid zo snel mogelijk initiatief te nemen voor overleg en afstemming? Is de Belgische hormoonwetgeving veel strenger dan de Nederlandse? Zo ja: – waarom kent Nederland een minder strenge hormoonwetgeving? – Is er naar uw mening aanleiding om aanscherping van de Nederlandse wetgeving te onderzoeken? Bent u bereid runderen zwaarder dan 580 kilo, die worden aangeboden bij Nederlandse slachthuizen, standaard op hormonen te laten onderzoeken? Zo neen, waarom niet? NRC, 9 september 1999	 Ja. Ik ben op de hoogte van het bestaan van een speciale hormoneneenheid binnen het Belgische politieapparaat. Ambtenaren van de Algemene Inspectiedienst hebben sinds maart 1999 een intensieve informatieuitwisseling met deze eenheid. Voor die tijd bestonden reeds contacten op incidentele basis. In de voortgangsrapportage hormonendossier die ik u heb toegestuurd ga ik verder in op de contacten met België. De Belgische hormoonwetgeving behoort tot de strengste van de Europese Unie. Dit hangt samen met het maatschappelijke klimaat dat in België is ontstaan als gevolg van de moord op dierenarts Van Noppen, in 1995. Gezien de grensoverschrijdende praktijken van de zogenaamde hormoonmaffia, is er aanleiding om de Nederlandse wetgeving aan te scherpen. In de voortgangsrapportage ga ik hier op in. Zoals reeds in de voortgangsrapportage gemeld worden runderkarkassen zwaarder dan 600 kg voortaan door de Rijksdienst voor de keuring van Vee en Vlees standaard in onderzoek genomen.	 Landbouw, Natuurbeheer en Visserij
 KVR1030.xml	 1994	 GroenLinks	 De vragen betreffen o.a. de controle op bestrijdingsmiddelen door de Algemene Inspectiedienst (AID).	 Hebt u kennis genomen van het VPRO-radioprogramma «ARGOS» waarin van de zijde van ambtenaren van het ministerie van Landbouw, Natuurbeheer en Visserij en de Algemene Inspectiedienst bevestigd werd dat er steeds meer illegale bestrijdingsmiddelen via georganiseerde kanalen geı¨mporteerd worden? Deelt u de mening van de heer Reinders en genoemde ambtenaren van het ministerie van Landbouw, Natuurbeheer en Visserij en de Algemene Inspectiedienst, dat de omvang van de illegale import (en export) van bestrijdingsmiddelen aanzienlijk is? Zo ja, kunt u een inschatting geven van de omvang van dit probleem? Deelt u de mening van genoemde ambtenaren, dat de import en export van illegale bestrijdingsmiddelen voor een groot deel via georganiseerde kanalen verloopt? Bent u op de hoogte van de in het radioprogramma «ARGOS» geuite opvatting van de heer Turkel van de Algemene Inspectiedienst, dat zijn dienst te weinig mensen en middelen heeft om de controle op bestrijdingsmiddelen goed te voeren? Deelt u de mening, dat dit gebrek aan menskracht bij de Algemene Inspectiedienst een barrie`re vormt bij de aanpak van illegale import en export van bestrijdingsmiddelen? Zo ja, bent u bereid stappen te ondernemen om dit gebrek aan menskracht op te lossen? Zo neen, welke stappen wilt u dan zetten om de illegale import en export van bestrijdingsmiddelen aan te pakken? dd. 9 december 1994, van 11 tot 12 uur, Radio I Zoals vermeld door de heer Lucas Reinders van de Stichting Natuur en Milieu in een vertrouwelijke brief (d.d. 13 oktober 1994) aan secretaris-generaal T. Joustra van het ministerie van Landbouw, Natuurbeheer en Visserij	 Ja. Het is mij bekend dat er in de Nederlandse landbouw bestrijdingsmiddelen worden toegepast die afkomstig zijn uit het buitenland en waarvoor geen Nederlandse toelating is afgegeven. Incidenteel maar helaas wel steeds frequenter wordt dit door de AID geconstateerd. Ik heb echter onvoldoende concrete gegevens om een uitspraak te doen over de omvang van het illegaal gebruik van buitenlandse bestrijdingsmiddelen. Het gebruik spitst zich toe op incidentele gevallen in bepaalde (steeds weer wisselende) sectoren. Afhankelijk van het ziektebeeld en de beschikbaarheid van (goedkope) wel toegelaten bestrijdingsmiddelen worden er niet-toegelaten middelen vanuit het buitenland ingevoerd en toegepast. Ik wil dit graag met een voorbeeld duiden. De AID stelde in het najaar van 1994 een aantal selecte en a-selecte onderzoeken in naar het gebruik van het buitenlandse niet-toegelaten middel Score in de fruitteelt. Bij de selecte controles in deze sector bleek bij 100% van de gecontroleerde bedrijven dit middel te zijn gebruikt, bij de a-selecte steekproef bleek circa 30% van de gecontroleerde bedrijven dit middel te gebruiken. De reden van dit veelvuldig gebruik was het op grote schaal voorkomen van de schurftschimmel in de fruitteelt. Indien deze besmetting komende jaren niet meer voor zal komen, is ook de verwachting dat ook het gebruik van het buitenlandse middel in dat geval belangrijk minder zal plaatsvinden. Wat betreft de export van bestrijdingsmiddelen is er thans geen verbod voor het exporteren van bestrijdingsmiddelen naar een lidstaat waar dat betreffende middel niet is toegelaten. In het kader van de EG-richtlijn 91/414 tot het harmoniseren van het op de markt brengen van (gewasbeschermingsmiddelen wordt op dit moment regelgeving voorbereid waarin onder meer de verplichting is opgenomen om bij export de registratie, van het gewasbeschermingsmiddel in de lidstaat van bestemming, te vermelden. Uit het interview kan niet worden geconcludeerd dat mijn ambtenaar dat heeft gezegd. Gelet op de controle-activiteiten die in dit verband zijn uitgevoerd, ontstaat bij mij de indruk dat de invoer van in Nederland niet toegelaten bestrijdingsmiddelen op diverse manieren plaatsvindt. Het is bekend dat ook boeren en tuinders zelf bestrijdingsmiddelen halen uit het buitenland (akkerbouwers die chlopiralyde ophalen uit het buitenland). Naast de agrarie¨rs die het zelf halen, zijn er buitenlandse handelaren die de middelen op de Nederlandse markt brengen. Tenslotte is het bekend dat Nederlandse handelsbedrijven actief zijn in deze illegale branche. Het betreft de invoer van e´e´n of meer specifieke, op dat moment relevante produkten of middelen. Het kan gaan om handelaren die zich vrijwel uitsluitend met deze praktijk bezighouden (kofferbak-handelaren) en handelaren die het er naast hun legale praktijken bij doen. De activiteiten van de Algemene Inspectiedienst zijn gericht op een goede uitvoering van een evenwichtig controleprogramma op het gebied van de bestrijdingsmiddelenwetgeving. Het evenwicht van het controleprogramma is erin gelegen dat naast de opsporing van de toepassing van buitenlandse niet-toegelaten bestrijdingsmiddelen ook aandacht moet worden geschonken aan de juiste toepassing van toegelaten bestrijdingsmiddelen en een aantal andere bepalingen van de bestrijdingsmiddelenwetgeving. In de mix van aandacht voor deze aspecten wordt nauwlettend gekeken naar de ontwikkelingen op dit terrein en wordt geanticipeerd op de mate waarin de regelgeving wordt nageleefd. Dit heeft voor het controleprogramma voor 1995 in ieder geval geresulteerd in het opzetten van een drietal controleprojecten die specifiek gericht zijn op het gebruik van illegale bestrijdingsmiddelen uit het buitenland. Het is echter niet zo dat bij de aanpak van het probleem uitsluitend de controle-capaciteit van belang is. In de controlepraktijk wordt naarstig gezocht naar nieuwe methodieken die bij kunnen dragen aan een adequatere opsporing van de illegale praktijken. De huidige capaciteit van de AID ten behoeve van de controle op de bestrijdingsmiddelen is mijn inziens voldoende om een adequate bijdrage te leveren aan verbetering van het nalevingsniveau van de regelgeving. Bij de bepaling van de mensinzet van de AID wordt een aantal aspecten van handhaving mee gewogen. Daarbij zijn draagvlak bij de doelgroep, controleerbaarheid van de regelgeving, het nalevingsniveau en de effectiviteit van de controle in het kader van het gebruik van illegale bestrijdingsmiddelen de belangrijkste. De indruk ontstaat dat op onderdelen de steun van het bedrijfsleven bij de uitvoering van het meerjarenplan gewasbescherming vermindert. Dit kan onder meer worden afgeleid uit de verlaging van het nalevingsniveau. Het aantal maal dat de AID in het kader van de Bestrijdingsmiddelenwet heeft opgetreden is de afgelopen jaren steeds verhoogd. Het voorhanden hebben en gebruik van de illegale middelen is verboden, wat de controle niet eenvoudig maakt bij een doelgroep van ruim 100 000 bedrijven. De drempel om buitenlandse bestrijdingsmiddelen te gebruiken is laag, omdat het relatief eenvoudig is in het buitenland de middelen te halen. Hier moet worden aangetekend dat indien er een invoerverbod bestond dit nauwelijks iets zou bijdragen aan de controleerbaarheid, in verband met het ontbreken van controle aan de (EU-)binnengrenzen. Gezien deze omstandigheden zou een uitbreiding van de AID slechts op beperkte schaal een verbetering ten aanzien van dit probleem betekenen.	 Landbouw, Natuurbeheer en Visserij
 KVR10301.xml	 1999	 GroenLinks	 Vragen naar aanleiding van het artikel ''Dit gezin heeft thuiszorg nodig'' in het Eindhovens Dagblad van 14 augustus 1999. Na de geboorte van een drielang was voor een gezin dat al twee kinderen had geen thuiszorg beschikbaar, omdat het budget van Thuiszorg Kempenstreek om geïndiceerde thuiszorg te leveren begin augustus al uitgeput was.	 Hebt u kennis genomen van het artikel «Dit gezin heeft thuiszorg nodig»? Is het waar dat het budget van Thuiszorg Kempenstreek om geïndiceerde thuiszorg te leveren begin augustus al uitgeput is? Betekent dit dat Thuiszorg Kempenstreek tot eind 1999 geen thuiszorg meer kan leveren? Betekent dit dat ziekenhuispatiënten langer dan medisch noodzakelijk is door de verzekeraar betaalde ziekenhuiszorg ontvangen omdat er geen thuiszorg geleverd kan worden? Is in een dergelijke situatie de op 1 september jl. ingestelde wachtlijstbrigade bij machte een oplossing te bieden? Zo neen, wat moet er dan volgens u gebeuren? Is u bekend in hoeverre bij andere thuiszorginstellingen in het land de budgetten ruim vóór het einde van het jaar zijn uitgeput? Kunt u dan de Kamer hierover laten berichten? Hoe groot acht u de kans dat de thuiszorgbudgetten in 2000 toereikend zullen zijn? Eindhovens Dagblad, 14 augustus 1999: Na de geboorte van een drieling was voor een gezin dat reeds twee kinderen had geen thuiszorg beschikbaar	 Ja. Het budget van Thuiszorg Kempenstreek is niet zozeer uitgeput, maar is voor de rest van dit jaar blijkbaar al volledig ingezet voor cliënten die reeds in zorg zijn bij Thuiszorg Kempenstreek waardoor nieuwe aanvragen voor thuiszorg, waaronder deze, op de wachtlijst komen. Dit betekent dus niet dat er tot eind 1999 helemaal geen thuiszorg meer geleverd wordt. De bestaande zorg loopt, weliswaar gerantsoeneerd, immers door. Ook nieuwe aanvragen voor terminale zorg kunnen lopende dit jaar nog in behandeling genomen worden. Inmiddels is in overleg met het zorgkantoor ook een oplossing gevonden voor aanvragen voor verpleging en verzorging thuis na een ziekenhuisopname. Ja. De wachtlijstbrigade is niet bij machte in het individuele geval, waarover het Eindhovens dagblad berichtte, een oplossing te bieden. Wat de wachtlijstbrigade wel kan is adviseren over een mogelijke aanpak van de wachtlijstproblematiek als zodanig bij Thuiszorg Kempenstreek. Zie mijn antwoord bij vraag 2 en 3. Het is mij in algemene zin bekend dat er meer thuiszorginstellingen zijn die, om verschillende redenen, een grotere vraag naar zorg ervaren dan zij kunnen realiseren op grond van de budgetafspraken die zij voor dit jaar met het zorgkantoor in hun regio hebben gemaakt. Daardoor worden nieuwe gevallen op een wachtlijst geplaatst. Zoals u weet heeft het terugdringen van wachtlijsten in de sector verpleging en verzorging een hoge prioriteit in deze kabinetsperiode. Een substantieel deel van de intensiveringsmiddelen 1999 en 2000 is c.q. wordt daarvoor ingezet. Reductie van wachtlijsten en -tijden gebeurt vooral door uitbreiding van de capaciteit en de productie. Van de f 81 miljoen aan extra middelen die in 1999 beschikbaar waren voor de aanpak van wachtlijsten in de sector verpleging en verzorging inclusief thuiszorg ontving de regio Zuid Oost Brabant (zijnde de WZV-regio Eindhoven), waar Thuiszorg Kempenstreek in valt, inmiddels een bedrag van f 3 311 672,–. Vanaf 2000 is er landelijk structureel f 422,8 miljoen per jaar aan extra middelen beschikbaar voor vermindering en verkorting van de wachtlijst (volumemiddelen) in de sector verpleging, verzorging en thuiszorg. Dit bedrag is exclusief f 26,2 miljoen, die structureel beschikbaar is gesteld voor de autonome groei in de thuiszorg. Van het bedrag van f 422,8 miljoen is f 213,3 miljoen reeds vastgelegd. Voor de besteding in het jaar 2000 van de resterende, over de regio’s te verdelen, vrije middelen ad f 209,6 miljoen zullen de zorgkantoren, in overleg met de regionale partijen, vóór 1 november 1999 bestedingsvoorstellen indienen die dan door VWS worden getoetst. Voor de WZV-regio Eindhoven is voor het jaar 2000 een bedrag van f 8 791 872,– beschikbaar. Over de resultaten hiervan zult u nader worden geïnformeerd in het kader van de meerjarenafspraken zorgsector. De inzet van de extra beschikbare middelen in de huidige regeerperiode voor de sector verpleging en verzorging inclusief thuiszorg gebeurt op basis van een door het zorgkantoor opgezet bestedingsvoorstel waarin eventueel beschikbare cijfers over de verwachte vraagontwikkeling kunnen worden meegenomen. Op die manier kunnen de extra middelen in ieder geval daar ingezet worden waar dat het meest nodig geacht wordt. Verder is het al dan niet toereikend zijn van thuiszorgbudgetten van instellingen afhankelijk van velerlei factoren. De wijze waarop het zorgkantoor de realisatie van de productieafspraken met een thuiszorginstelling bewaakt is bijvoorbeeld van belang, maar ook spelen daarbij een grote rol de mogelijkheden van een thuiszorginstelling voor afstemming en overleg met andere zorgaanbieders, zoals verpleeghuizen en ziekenhuizen. Om de thuiszorg weer goed te laten functioneren is daarom een inzet op meerdere fronten noodzakelijk. In deze kabinetsperiode wordt daaraan hoge prioriteit gegeven.	 Volksgezondheid, Welzijn en Sport
 KVR10302.xml	 1999	 PvdA	 Vragen naar aanleiding van een bericht in de Telegraaf van 8 september 1999 over fraude door assurantietussenpersonen.	 Kent u het bericht met betrekking tot fraude door assurantietussenpersonen? Is er in opdracht van de ECD en de FIOD een «criminaliteitsanalyse» van verzekeringsfraude gepleegd door assurantietussenpersonen gemaakt? Bent u bereid de uitkomst van die analyse zo spoedig mogelijk aan de Kamer te doen toekomen? Klopt het in het bericht genoemde aantal van 2000 assurantietussenpersonen, 20% van het totaal aantal intermediairs, die fraude zouden hebben gepleegd? Kunt u inzicht geven in de aard van de gepleegde fraudes? Kunt u inzicht geven in welke mate de frauderende assurantietussenpersonen aangesloten zijn bij een brancheorganisatie voor assurantietussenpersonen? Hoe hoog is bij benadering het bedrag waarvoor jaarlijks door assurantietussenpersonen wordt gefraudeerd? Kunt u inzicht geven in wie door deze fraude worden gedupeerd? Zijn de resultaten van het bovengenoemde onderzoek aanleiding voor u om de eisen ten aanzien van deskundigheid en betrouwbaarheid van assurantietussenpersonen aan te scherpen? Telegraaf, 8 september 1999	 Ja. In het kader van een verdere verhoging van de effectiviteit en efficiëntie van de handhavingsactiviteiten van de ECD is in het eerste kwartaal van 1999 de stuur- en projectgroep «Kenniscentrum ECD» ingesteld. Dit project heeft mede ten doel een methode te ontwikkelen om voor de handhavingsgebieden van de ECD te komen tot een beeld van de naleving van wet- en regelgeving. Het door de projectgroep verzamelde materiaal is primair bestemd voor intern gebruik. De projectgroep heeft met dit doel onder meer informatie verzameld op het terrein van de intellectuele eigendom en verzekeringsfraude door tussenpersonen. Voor het onderzoek op dit handhavingsgebied heeft de projectgroep een externe deskundige aangetrokken op het gebied van criminaliteitsbeeldanalyses. Dergelijke analyses worden door hem uitgevoerd met behulp van de «Tafel van Elf». Dit is een wetenschappelijke methode waarbij, door middel van het stellen van bepaalde vragen aan experts die op enigerlei wijze zijn betrokken bij de desbetreffende handhavingsproblematiek, een criminaliteitsbeeld wordt opgebouwd. Dit is in een drietal sessies ook gebeurd voor het handhavingsgebied Verzekeringsfraude door tussenpersonen. De resultaten hiervan zijn vastgelegd in een eerste concept-rapport dat onderdeel gaat uitmaken van de rapportage van de projectgroep. De analyse heeft een hoeveelheid basismateriaal opgeleverd, dat nog moet worden geïnterpreteerd en geanalyseerd. Zodra de definitieve versie van dit rapport gereed is zal ik u dit ter vertrouwelijke kennisneming toezenden. Bij de uitvoering van de projectopdracht is overigens uitgegaan van de premisse dat de bij het onderzoek gevolgde methodiek niet leidt tot een exact beeld van de criminaliteit op een bepaald terrein. Door vermenging met harde onderzoeksinformatie en uitkomsten van vervolgonderzoek zal dit zich in een periode van enkele jaren moeten ontwikkelen tot een betrouwbaar uitgangspunt voor het vast te stellen handhavingsbeleid. Er is geen sprake van resultaten die voortvloeien uit een afgerond onderzoek. Zoals blijkt uit het antwoord op vraag 2 moet het verzamelde materiaal nog worden getoetst aan andere informatie en uitkomsten van vervolgonderzoeken. Daarom is het niet mogelijk om in te gaan op de in het artikel in de Telegraaf van 8 september jl. gesuggereerde feiten. Dit laat onverlet dat naar aanleiding van het reeds in de Nota informatieverstrekking aan de consument van financiële diensten van 8 juli 1999 aangekondigde onderzoek «Bemiddeling in financiële diensten» (hieronder valt ook de assurantiebemiddeling) zal worden bezien of, en zo ja welke, nadere regels aan bemiddeling in financiële producten moeten worden gesteld. Hierbij zal het aspect van deskundigheid en betrouwbaarheid van bemiddelaars in financiële diensten ook worden betrokken. In de memorie van toelichting bij het wetsvoorstel Wabb II (Kamerstukken II, 1998/99, 26 531, nr. 3, blz. 18) is overigens aangekondigd dat de vakbekwaamheidseisen op B-niveau op het gebied van de sociale verzekeringen alsmede op dat van de pensioenverzekeringen zullen worden verdiept. De SER heeft daarnaast met ingang van 1 augustus 1999 als uitvoerder van de Wet assurantiebemiddelingsbedrijf (Wabb), de betrouwbaarheidstoets voor inschrijving in het SER-register van assurantietussenpersonen aangescherpt. De aanvrager en de feitelijk leiders van tussenpersonen moeten een verklaring omtrent het gedrag overleggen. Verder onderzoekt de SER voortaan zelf klachten over tussenpersonen (daarvoor werd steeds de ECD ingeschakeld). In dat verband wil de SER aansluiting zoeken bij de Stichting Klachteninstituut Verzekeringen, het loket voor alle klachten over verzekeraars en tussenpersonen. De inschrijving in het SER-register wordt doorgehaald als de tussenpersoon naar het oordeel van de SER in ernstige mate handelt in strijd met het belang van een of meer verzekeraars, verzekeringnemers, verzekerden of gerechtigden op uitkeringen. Fraude wordt zeker als zodanig aangemerkt.	 Financiën
 KVR10303.xml	 1999	 D66	 Vragen naar aanleiding van het feit dat er zich nog steeds gevallen voordoen van het scheiden van partners die in Nederland asiel hebben aangevraagd via uiteenlopende reisroutes. Zie ook Aanh. Hand. II, 1996-1997, nr. 330.	 Herinnert u zich de door uw ambtsvoorganger gegeven antwoorden op Kamervragen over gescheiden uitzetting van (echt)paren in asielprocedures? Hoe is het te verklaren dat er zich nog steeds gevallen voordoen van het scheiden van partners die in Nederland asiel hebben aangevraagd via uiteenlopende reisroutes? Bent u bereid, mede in het verband van Schengen c.q. de uitvoering van de Dublinovereenkomst, het scheiden van partners zoveel mogelijk te voorkomen? Is deze kwestie in de JBZ-Raad aan de orde geweest? Zo ja, in welke zin? Aanhangsel Handelingen, nr. 330, vergaderjaar 1996–1997. Verweerschrift voorlopige voorziening, president arrondissementsrechtbank Den Haag procedurenummer 99/3802	 Ja. In het kader van artikel 3, vierde lid, van de Overeenkomst van Dublin kan Nederland de verantwoordelijkheid voor een asielaanvraag onverplicht op zich nemen. In het beleid is neergelegd dat artikel 3, vierde lid van de Overeenkomst van Dublin van toepassing kan zijn indien de verantwoordelijkheid voor de behandeling van een asielverzoek van tenminste één van de gezinsleden bij Nederland berust, en de gezinsleden aantoonbaar gezamenlijk direct naar Nederland zijn gereisd. In de casus waarnaar in vraag 2 wordt verwezen, is dit laatste niet het geval. Bovendien heeft de betrokken vreemdeling, anders dan zijn partner, eerder asiel aangevraagd in Duitsland, alvorens asiel in Nederland aan te hebben gevraagd. Derhalve is Duitsland verantwoordelijk voor de behandeling van het asielverzoek van de betrokken vreemdeling. Ja. De Nederlandse regering beijvert zich in EU-verband voor een zo ruim mogelijke toepassing van de feitelijke ruimte die de Overeenkomst van Dublin biedt voor de samenvoeging van asielverzoeken wanneer verschillende Dublinlanden daarvoor verantwoordelijk zijn. Deze kwestie is aan de orde geweest tijdens de bijeenkomst van het Artikel 18 Comité van de Overeenkomst van Dublin op 28 mei jl. Het Comité kon bij die gelegenheid geen overeenstemming bereiken over het ontwerp-besluit inzake de overdracht van de verantwoordelijkheid ten aanzien van gezinsleden uit hoofde van artikel 3, lid 4, en van artikel 9 van de Overeenkomst van Dublin. Eén delegatie handhaafde een studievoorbehoud ten aanzien van de voorwaarden tot gezinshereniging en voortzetting gezinsband. Dit voorbehoud is ondanks druk van verschillende lidstaten, waaronder Nederland, nog niet opgeheven.	 Justitie
 KVR10304.xml	 1999	 VVD	 Vragen over de interim-beleidsregels vestiging gerechtsdeurwaarders, waardoor vrije vestiging mogelijk wordt van deurwaarders.	 Herinnert u zich de brief van de vaste Kamercommissie voor Justitie, 23 april 1999 in antwoord op uw brief van 9 maart 1999 inzake interim-beleidsregels vestiging gerechtsdeurwaarders? Is het waar dat de commissie zoals bedoeld in het gepubliceerde interim-beleid nog niet in vergadering bijeen is gekomen? Wat is de reden van deze vertraging, gelet op uw uitspraak dat de afhandeling van de liggende verzoeken tot openstelling van een standplaats met spoed ter hand kon worden genomen? Hoeveel verzoeken tot respectievelijk solitaire en associatieve standplaatsen zijn inmiddels in afwachting van een beslissing? Hoe lang liggen deze verzoeken er? Binnen welke termijn kunnen de indieners van de verzoeken de langverwachte beslissing verwachten? Wilt u het daarheen leiden dat ten spoedigste uitvoering aan het interim-beleid wordt gegeven zodat de «nieuwe» deurwaarders zich aanstonds kunnen gaan vestigen? Kamerstuk 22 775, nr. 13	 Ja. De vereiste specifieke deskundigheid van de leden en de voorbije vakantieperiode hebben ertoe geleid dat de personele invulling van de Commissie meer tijd heeft gekost dan aanvankelijk kon worden voorzien. De commissie is inmiddels ingesteld (Stcrt. 1999, 188) en zal op 4 oktober a.s. haar werkzaamheden aanvangen. Uiteraard zal ik bij de Commissie aandringen op een spoedige behandeling van de liggende verzoeken (ondernemingsplannen). Er liggen thans 13 verzoeken voor een solitaire standplaats en eveneens 13 verzoeken voor een associatieve standplaats. Het oudste verzoek dateert van eind november 1996. Als gevolg van de schorsing van de voorgaande Interimbeleidsregels en in afwachting van de uitvoering van het nieuwe Interimbeleid is de behandeling van deze zaken aangehouden. De indieners van verzoeken voor een solitaire en de indieners van verzoeken voor een associatieve standplaats kunnen de beslissing binnen vijf, respectievelijk drie maanden, na 4 oktober 1999 tegemoet zien.	 Justitie
 KVR10305.xml	 1999	 CDA	 Vragen over een rechtszaak, waarbij het openbaar ministerie niet-ontvankelijk werd verklaard vanwege het verstrijken van een redelijke termijn voor vervolging (twee jaar).	 Hebt u kennis genomen van het bericht dat het openbaar ministerie in een rechtszaak tegen twee van vrouwenhandel verdachte personen niet-ontvankelijk is verklaard omdat de zaak ruim twee jaar «op de plank heeft gelegen»? Is het waar dat sinds het begin van de rechtzaak in mei 1997 noch de rechter-commissaris, noch het openbaar ministerie de zaak hebben gevolgd? Zo ja, wat is hiervoor de verklaring? Is het waar dat de redelijke termijn voor vervolging na twee jaar verstrijkt? Is het waar dat de uitzondering op deze regel in deze zaak niet van toepassing is omdat hier twee jaar lang «echt helemaal niets» is gebeurd? Deelt u de mening dat een dergelijke gang van zaken de geloofwaardigheid van het streven van de regering om mensensmokkel en vrouwenhandel strenger aan te pakken ernstig aantast? Hoe zal in de toekomst worden voorkomen dat rechtszaken niet-ontvankelijk worden verklaard vanwege het verstrijken van de redelijke termijn voor vervolging? Is in dit verband een taak weggelegd voor de aan te stellen nationaal rapporteur vrouwenhandel? Wanneer zal de aanstelling van deze rapporteur plaatshebben? Haarlems Dagblad, 18 augustus 1999	 Ja. Op 27 september 1996 heeft de rechter-commissaris te Haarlem een gerechtelijk vooronderzoek geopend tegen twee verdachten (een man en een vrouw) van mensensmokkel en mensenhandel ten aanzien van meer vrouwen. De politie heeft beide verdachten op 22 januari 1997 aangehouden. Aansluitend zijn zij in verzekering gesteld en in voorlopige hechtenis genomen. Op 26 februari 1997 heeft de rechtbank de vordering van de officier van justitie tot verlenging van de voorlopige hechtenis van de vrouw afgewezen en de onmiddellijke invrijheidstelling gelast, omdat de verdenkingen, bezwaren en gronden, die tot het bevel voorlopige hechtenis hadden geleid, op dat moment niet meer bestonden. De voorlopige hechtenis van de man werd verlengd. De officier van Justitie heeft beide verdachten gedagvaard terzake van smokkel van twee vrouwen en het tot prostitutie brengen van deze twee vrouwen en nog een derde vrouw. Het was de bedoeling dat de strafzaak tegen de beide verdachten inhoudelijk zou worden behandeld ter terechtzitting van de rechtbank te Haarlem, 16 mei 1997. De rechtbank besloot echter de zaken aan te houden voor het horen door de rechter-commissaris van een aantal getuigen, die overigens al eerder waren gehoord. Bij deze gelegenheid werd ook de voorlopige hechtenis van de man opgeheven. De rechtbank overwoog daarbij het volgende: «De rechtbank is van oordeel dat er thans onvoldoende ernstige bezwaren tegen verdachte zijn aangetroffen. Wellicht heeft de verdachte allerlei slechts gedaan ten opzichte van de vrouwen die in de tenlastelegging worden genoemd. Bij deze tenlastelegging zal echter moeten worden bewezen ofwel dat verdachte die vrouwen vanuit Nigeria naar Nederland heeft gehaald, ofwel dat hij hun ertoe heeft gebracht zich te prostitueren terwijl zij dat tevoren niet deden. Mede in het licht van de hoeveelheid tijd die de officier van justitie reeds heeft verbruikt om het bewijs daarvan tegen de verdachte te verzamelen en tijdens de voorlopige hechtenis aan te vullen, is de daarbij gemaakte voortgang te mager dat voortzetting van de voorlopige hechtenis nog kan worden gerechtvaardigd». Het dossier is vervolgens in handen gesteld van de rechter-commissaris. Deze heeft verzuimd de door de rechtbank verzochte onderzoekshandelingen te verrichten. Het Openbaar Ministerie te Haarlem heeft de zaak, nadat het dossier in handen was gesteld van de rechter-commissaris, door een ongelukkige en ongewone samenloop van omstandigheden (waaronder een aantal personele wisselingen, het ontbreken van een voortgangscontrolesysteem en het ontbreken van toezicht) onvoldoende gevolgd, waardoor het bij de rechter-commissaris niet heeft geïnformeerd naar de voortgang. Overigens heeft de hoofdofficier van justitie te Haarlem inmiddels maatregelen genomen om herhaling te voorkomen. Eerst in het voorjaar van 1999, bijna twee jaar later, kwam de zaak (weer) ter kennis van de officier van justitie, tevens hoofd van het team van het Haarlemse parket waarbinnen de zaak behandeld werd. De officier van justitie heeft vervolgens geconcludeerd dat het geen zin meer had de rechter-commissaris te vragen de getuigen alsnog te horen. Gelet op de reeds verstreken periode van inactiviteit van twee jaar in combinatie met het feit dat de rechtbank een uitdrukkelijke opdracht tot het horen van getuigen had gegeven, zou het openbaar ministerie in zijn opvatting immers hoogstwaarschijnlijk niet ontvankelijk verklaard worden wegens het verstrijken van de redelijke termijn. Om die reden heeft hij de zaken opnieuw aangebracht en heeft hij ter terechtzitting gerequireerd tot een niet-ontvankelijk verklaring van het openbaar ministerie. De rechtbank te Haarlem heeft vervolgens ook de niet-ontvankelijkheid uitgesproken. Het antwoord op de vraag of in een zaak de redelijke termijn overschreden is hangt af van de concrete omstandigheden van het geval, zoals de ingewikkeldheid van de zaak, het gedrag van de verdachte, de houding van de justitiële autoriteiten en de positie van de verdachte. In zijn algemeenheid kan gesteld worden dat na een periode van twee jaar inactiviteit in de opsporing en/of vervolging de redelijke termijn verstrijkt. Bij overschrijding van de redelijke termijn kan de rechter het openbaar ministerie niet-ontvankelijk verklaren. In minder ernstige gevallen kan, blijkens vaste jurisprudentie van de Hoge Raad, de rechter ook volstaan met strafreductie. In de onderhavige zaak was de officier van justitie van oordeel dat het recht op vervolging was verspeeld nu er gedurende twee jaar geen enkele onderzoekshandeling was verricht, terwijl er wel een uitdrukkelijke opdracht lag van de rechtbank. De rechtbank heeft dit standpunt overgenomen. Zoals ik reeds bij de beantwoording van vraag 2 heb gemeld, was er hier, wat het openbaar ministerie betreft, sprake van een ongelukkige en ongewone samenloop van omstandigheden met een overigens ernstig gevolg. Met instemming heb ik ervan kennisgenomen dat de hoofdofficier van justitie te Haarlem inmiddels maatregelen heeft genomen om herhaling te voorkomen. Ik ben van mening dat door dit incident de geloofwaardigheid van het streven van de regering om mensensmokkel en vrouwenhandel strenger aan te pakken, niet is aangetast. Ik teken hierbij nog aan dat, wanneer de opdracht van de rechtbank wel tijdig zou zijn uitgevoerd, het nog maar zeer de vraag is of de rechtbank tot een veroordeling zou zijn gekomen. In deze zaak lag, ook blijkens overwegingen van de rechtbank in de tussenbeslissing van 16 mei 1997, de bewijspositie immers zeer moeizaam en het was zeer twijfelachtig of het nader verhoor door de rechter-commissaris van (reeds eerder gehoorde) getuigen voldoende aanvullend bewijs had kunnen opleveren om tot een bewezenverklaring te komen. Ik kan niet garanderen dat zaken nooit meer in een niet-ontvankelijkheid in verband met overschrijding van de redelijke termijn zullen eindigen. Ik heb wel de overtuiging dat enerzijds de activiteiten die verricht zijn en nog worden ter verhoging van de kwaliteit binnen de rechterlijke macht en anderzijds de uitbreiding van de rechterlijke macht er toe zullen leiden dat het risico op herhaling van situaties als de onderhavige en overigens ook op overschrijdingen van de redelijke termijn die een andere oorzaak hebben (zoals krapte aan zittingsruimte) tot een minimum beperkt wordt. De nationaal rapporteur vrouwenhandel zal tot taak krijgen onderzoek te verrichten naar de (ontwikkelingen in de) omvang en kenmerken van vormen van gedwongen prostitutie, in het bijzonder handel in vrouwen en kinderen alsmede naar de effecten van genomen beleidsmaatregelen ter bestrijding van dit fenomeen. De rapporteur zal de regering jaarlijks informeren over de onderzoeksresultaten en tevens aanbevelingen doen ter verbetering van het beleid. Aan de nationaal rapporteur zullen geen bijzondere wettelijke bevoegdheden worden toegekend die hem de mogelijkheid geven om zich met de behandeling van individuele dossiers in te laten. Mocht de nationaal rapporteur in het kader van zijn onderzoek op concrete zaken stuiten, dan zal hij onverwijld de daartoe aangewezen instanties op de hoogte stellen. Zoals ik in mijn brief van 29 juni jl. (kamerstukken II 98/99, 26 206, nr. 15) heb aangegeven is mijn streven erop gericht de nationaal rapporteur vrouwenhandel voor het eind van dit jaar aan te stellen.	 Justitie (JUS)
 KVR10307.xml	 1999	 GroenLinks	 Vragen naar aanleiding van het ''Eindrapport Inspectieonderzoek bodemsanering Noorderstraat te Leiden'' door de Inspectie Milieuhygiëne Zuid-West uit november 1998, onder meer over het niet ontvankelijk verklaren van de Awb-procedure inzake de bezwaren tegen de saneringsverklaring en de aanleiding van het onderzoek (verdenking van fraude).	 Hebt u kennis genomen van het «Eindrapport Inspectieonderzoek bodemsanering Noorderstraat te Leiden» door de Inspectie Milieuhygiëne Zuid-West uit november 1998? Is het u bekend dat met betrekking tot deze zaak GS van Zuid-Holland op 11 februari jl. heeft besloten de Awb-procedure inzake de bezwaren tegen de saneringsverklaring niet ontvankelijk te verklaren waardoor het indienen van bedenkingen niet mogelijk was? Wat is uw oordeel ten aanzien van dit besluit? Is het juist dat normaliter en ook in andere provincies dergelijke besluiten ter visie worden gelegd en het indienen van bedenkingen mogelijk is? Wat denkt u er aan te doen als hier ten onrechte niet in beroep kon worden gegaan? Op basis van welke verifieerbare feiten heeft de Inspectie in het geval van de Noorderstraat te Leiden vastgesteld dat de sanering niet conform de bestektekening d.d. 2-9-’96 heeft plaatsgevonden en evenmin volgens de oorspronkelijke ontgravingstekening en evenmin volgens de daarna, op verzoek van GS gemaakte, verbeterde en door GS nadrukkelijk als juist geaccepteerde tekening van juli 1998? Kunt u aangeven op basis waarvan het de Inspectie bekend is dat de «westelijke grens van de sanering in ieder geval verschoven is» ? Waarom wijkt de door de Inspectie in haar Eindrapport Inspectieonderzoek bodemsanering Noorderstraat te Leiden zelf gefabriceerde tekening af van uit de tijdens de sanering gemaakte foto’s vast te stellen gegevens? Heeft de Inspectie bij haar onderzoek gebruik gemaakt van de kadastrale gegevens cq. tekeningen? Zo ja, waaruit blijkt dat? Zo neen, waarom niet? Heeft de Inspectie in dit geval gebruik gemaakt van eigen onderzoek of metingen ter plaatse? Zijn bijvoorbeeld gesprekken gevoerd met omwonenden of betrokkenen die een goed beeld kunnen schetsen van wat er daar gebeurd is? Zo neen, waarom niet? Op basis van welke inzichten heeft de Inspectie kunnen concluderen «dat er sprake was van hoge concentraties chloorwaterstoffen» , terwijl in de rapportage duidelijk wordt gemeld dat er een onderzoek heeft plaatsgevonden naar de aanwezigheid van EOX, doch dat nadere identificatie van deze stoffen niet heeft plaatsgevonden? Op basis van welke verifieerbare feiten heeft de Inspectie vastgesteld dat de aangetroffen gehalogeneerde koolwaterstoffen hoofdzakelijk chloorkoolwaterstoffen zijn? Kunt u een eindoordeel geven over het onderzoek van de Inspectie binnen de context van de taak van de Inspectie als tweedelijnscontrole op andere overheden en de aanleiding voor het onderzoek (de verdenking van fraude)? Kunt u een oordeel geven over de betrouwbaarheid van de sanering zelf, gezien het feit dat er enerzijds sprake is van een verontreiniging met per en tri, welke beide wateroplosbaar zijn en ook zwaarder zijn dan grondwater maar dat er anderzijds tot slechts 3 meter diepte is gesaneerd? Is op deze locatie voldoende controle achteraf uitgevoerd om zeker te stellen dat de verontreiniging niet dieper zit? «Evaluatie van de sanering van de Noorderstraat 3–7 te Leiden» Eindrapport 11 augustus 1997. De Straat Milieuadviseurs Eindrapport Inspectie; bijlage 1, punt 3 Eindrapport Inspectie; blz. 5	 Ja. Ja. Tegen het besluit van de provincie Zuid-Holland om de ingediende bezwaren tegen vaststelling van het evaluatierapport niet-ontvankelijk te verklaren is beroep ingesteld bij de Raad van State. Mocht de Raad van State het besluit van de provincie Zuid-Holland om de bezwaren niet-ontvankelijk te verklaren vernietigen, dan zal de provincie een besluit moeten nemen, waarbij alsnog inhoudelijk op de ingediende bezwaren moet worden ingegaan. Overigens acht ik het gewenst dat belanghebbenden de mogelijkheid hebben om bezwaar en beroep in te stellen tegen een besluit tot vaststelling van een evaluatierapport, indien dat het enige besluit is waardoor deze belanghebbenden direct in hun rechtspositie geraakt worden. In het kader van de Beleidsvernieuwing bodemsanering (BEVER) wordt dan ook thans nagegaan of de juridische status van het evaluatierapport in de wet kan worden verduidelijkt. Het «Eindrapport Inspectieonderzoek bodemsanering Noorderstraat te Leiden» van november 1998 bevat de resultaten van een onderzoek naar een in 1996 uitgevoerde bodemsanering door de gemeente Leiden. Naar aanleiding van dit rapport hebben nadere gesprekken plaatsgevonden met een tweetal in deze zaak geïnteresseerde burgers. Deze waren voor de Inspectie reden een aanvullend onderzoek te verrichten. De resultaten van dit aanvullend onderzoek staan vermeld in het bijgevoegde rapport. In met name de hoofdstukken 2, 4 en 7 wordt uitgebreid ingegaan op het gestelde in de vragen 3 t/m 5. In het onderstaande wordt daarom volstaan met een beknopt antwoord op deze vragen. Uit het aanvullende onderzoek van de Inspectie is gebleken dat eerdere tekeningen van de sanering, inclusief de tekening uit het eindrapport van de Inspectie, geen correct beeld geven van de verrichte werkzaamheden. De Inspectie heeft in het kader van haar aanvullend onderzoek het beschikbare fotomateriaal geanalyseerd en op basis hiervan een nieuwe tekening opgesteld. Hieruit blijkt een groter ontgravingsvolume dan in het eindrapport van de Inspectie is aangenomen. De verschuiving van «de westelijke grens van de sanering» is op deze foto’s vast te stellen. Ja. In het eindrapport van de Inspectie is de oppervlakte conform opgave van het kadaster vermeld. In het aanvullend onderzoek is bij meer gedetailleerde navraag bij het kadaster gebleken dat de afmetingen van het perceel afwijken van het gestelde in het eindrapport. Het onderzoek van de Inspectie heeft zich gericht op de bodemonderzoeken op basis waarvan de sanering is uitgevoerd, de afvoer van de grond alsmede de financiën. Hiertoe zijn de dossiers onderzocht van: gemeente Leiden; provincie Zuid-Holland; De Straat Milieu-adviseurs BV; aannemer Van Eyck; stortplaats DOP-NOAP te Rotterdam. Teneinde onduidelijkheden op te helderen heeft de Inspectie gesproken met bij deze sanering betrokken personen, zoals de milieukundig begeleider en de directievoerder, verantwoordelijke ambtenaren van gemeente en provincie. Ook heeft de Inspectie zowel tijdens het eerste onderzoek als tijdens het aanvullend onderzoek met de in het antwoord op de vragen 3 en 4 bedoelde burgers gesproken. De Inspectie heeft het RIVM onderzoek laten doen teneinde de diepte van de ontgraving alsmede het soortelijk gewicht van de grond door middel van veldonderzoek op een aantal punten te bepalen. De Dienst Recherchezaken van mijn ministerie heeft een administratief onderzoek uitgevoerd naar de grondtransporten en de hiermee gemoeide financiën. De in de dossiers aangetroffen bescheiden, zoals vrachtbrieven en weekrapporten, zijn onderling vergeleken. Rechtstreeks bij de sanering betrokken personen, zoals bijvoorbeeld vrachtwagenchauffeurs en uitvoerders, zijn door de Dienst Recherchezaken ondervraagd. Ook heeft de Dienst Recherchezaken recentelijk een aantal omwonenden gehoord. Het bodemonderzoek van De Straat Milieuadviseurs BV, waarop het saneringsplan en het evaluatierapport zijn gebaseerd, is door de Inspectie door middel van dossieronderzoek en gesprekken met betrokkenen geverifieerd. Hieruit is gebleken dat de door dit bureau gerapporteerde verontreinigingssituatie is gebaseerd op enkele tientallen geanalyseerde grond- en grondwatermonsters. In deze monsters, genomen voor, tijdens en na de sanering, zijn chloorkoolwaterstoffen (met name tri- en tetrachloooretheen) consistent aangetroffen. Gelet op de aard van de bedrijvigheid die op de desbetreffende locatie heeft plaatsgevonden, behoeft dit geen verwondering te wekken. De Inspectie is van mening dat het bodemonderzoek door «De Straat» op goede wijze heeft plaatsgevonden. De eindconclusie van de Inspectie, dat er sprake was van een verontreiniging met chloorkoolwaterstoffen, is gebaseerd op de door de Inspectie geverifieerde resultaten van het bodemonderzoek door «De Straat». Voor wat betreft het in de vraag genoemde bodemonderzoek waarbij EOX in sterk verhoogde mate is aangetoond, zij opgemerkt dat het hierbij ging om één grondwatermonster. Het betreft een parameter die de aanwezigheid aantoont van gechloreerde, gebromeerde of gejodeerde koolwaterstoffen gezamenlijk, maar zonder nadere identificatie niet aangeeft welke afzonderlijke gehalogeneerde koolwaterstoffen in welke concentraties voorkomen. Aangezien in de eerder gemelde grond- en grondwatermonsters bij voortduring tri- en tetrachlooretheen is aangetroffen, mocht de Inspectie er van uitgaan dat het hier chloorkoolwaterstoffen betroffen. Het onderzoek is uitgevoerd in het kader van het tweedelijnstoezicht van de Inspectie op de uitvoering door de provincie Zuid-Holland en de gemeente Leiden van de Wet bodembescherming. Naar mijn mening heeft de inspecteur zijn tweedelijnsbevoegdheden in deze zaak op een juiste manier toegepast. Verspreiding naar de diepte is afdoende gecontroleerd door middel van grondwatermonsters tot een diepte van 6 meter beneden maaiveld. Plaatselijk is de bodem tot 3,85 meter beneden maaiveld ontgraven. Metingen hebben aangetoond dat de verontreinigingen als gevolg van de slechte doorlatendheid van de bodem ter plaatse zich slechts zeer beperkt hebben verspreid. De Inspectie is van mening dat de verontreiniging zowel verticaal als horizontaal in voldoende mate is afgeperkt. Wel heeft de Inspectie kanttekeningen geplaatst bij de mogelijke aanwezigheid van restverontreinigingen. Naar aanleiding daarvan is door de gemeente Leiden aanvullend bodemonderzoek gedaan. Hieruit is gebleken dat er geen significante restverontreiniging meer aanwezig is.	 Volkshuisvesting, Ruimtelijke Ordening en Milieubeheer
 KVR10308.xml	 1999	 VVD	 Vragen over het vangen van de laatste ''korenwolven'' om in gevangenschap een fokprogramma op te zetten.	 Hebt u de Vereniging Das en Boom toestemming gegeven de laatste «korenwolven» te vangen teneinde in gevangenschap een fokprogramma op te zetten? Zijn de fokresultaten van de korenwolven in gevangenschap tot nu toe zeer teleurstellend? Betekent het vangen van de korenwolven dat de korenwolven op dat moment in het wild zijn uitgestorven? Dreigt het natuurbeleid niet te verworden tot een hobby van enkelen in plaats van lust voor velen? Bent u bereid eerst met de Kamer te overleggen alvorens er onontkoombare stappen worden genomen?	 Ik heb op 15 september jl. de Vereniging Das en Boom en Diergaarde Blijdorp toestemming verleend tot het vangen van maximaal 12 hamsters ten behoeve van het fokprogramma. Het fokprogramma staat onder leiding van Diergaarde Blijdorp en wordt bijgestaan door een begeleidingsgroep van deskundigen. Tot 15 september jl. waren slechts 3 hamsters beschikbaar voor het fokprogramma. Tot op heden hebben deze dieren niet voor nakomelingen gezorgd. De mogelijkheden om met deze 3 dieren goede fokresultaten te behalen zijn beperkt mede als gevolg van de geslachtsverhouding, onderlinge familiebanden, leeftijd en conditie van de dieren. Het vangen van 12 hamsters heeft plaatsgevonden op basis van een inventarisatie die in opdracht van mijn ministerie tezamen met de provincie Limburg is uitgevoerd in de maanden augustus en september van dit jaar. Deze inventarisatie heeft plaatsgevonden op ca. 1200 ha in Zuid- en Midden-Limburg en had betrekking op percelen waar de grootste kans bestond om dieren aan te treffen. Ook al zijn op basis van de huidige inventarisatie geen andere hamsterburchten bekend, dit betekent niet direct dat er geen hamsters meer in het wild voorkomen. Immers: niet geheel Zuid- en Midden-Limburg zijn geïnventariseerd. Bovendien mag niet worden uitgesloten dat in de geïnventariseerde gebieden een beperkt aantal hamsters onopgemerkt is gebleven. Mijn inspanningen ten behoeve van de hamster heb ik uiteengezet in het Beschermingsplan Hamster. Dit beschermingsplan heb ik donderdag 16 september jl. ondertekend. Aan de uitvoering van dit plan zullen verschillende partijen een bijdrage leveren. Het plan bevat een groot aantal activiteiten die noodzakelijk zijn voor het in stand houden en ontwikkelen van een gezonde levensvatbare hamsterpopulatie in een natuurlijke leefomgeving. Eén van deze activiteiten betreft het fokprogramma dat nodig is omdat de huidige populatie hamsters ver beneden het zogenaamde kritische niveau verkeert. Het fokprogramma heeft een tijdelijk karakter en beoogt om op zo kort mogelijke termijn nakomelingen te verzorgen. Deze jonge hamsters zullen zo spoedig mogelijk weer in hun natuurlijke omgeving worden teruggeplaatst. Mijn inspanningen op basis van het beschermingsplan zijn er tegelijkertijd op gericht om deze natuurlijke omgeving geschikt te maken voor de hamster, zodat op zo kort mogelijke termijn de hamster als soort niet meer direct gevaar loopt uit te sterven en de hamsters weer «een lust kunnen zijn voor velen». Indien zich belangrijke zaken voordoen bij de uitvoering van dit beschermingsplan, zal ik u hierover informeren.	 Landbouw, Natuurbeheer en Visserij
 KVR10309.xml	 1999	 SP	 Vragen over de handhaving met betrekking tot CE-markering.	 Wordt onderzoek gedaan naar het aandeel «CE-problematiek» in de ruim 7 000 jaarlijkse ongevallen met consumentenproducten die mogelijkerwijs onder de machinerichtlijn vallen? Zo neen, bent u bereid hiertoe het initiatief te nemen? Hoe zijn de handhavingstaken met betrekking tot CE-markering verdeeld tussen de Keuringsdienst van Waren (Inspectie Gezondheidsbescherming) en de Arbeidsinspectie? Voor welk aandeel van de op de Nederlandse markt geïntroduceerde producten, die vallen onder een art. 100A- of art. 118A-richtlijn, is door de Keuringsdienst van Waren of de Arbeidsinspectie in 1998 gecontroleerd of voldaan werd aan de eisen van de relevante richtlijn(en)? Hoeveel capaciteit (FTE’s) is in 1999 bij de Keuringsdienst van Waren en Arbeidsinspectie beschikbaar voor handhaving van CE-markering? Hoeveel bedraagt voor 1999 het budget bij deze diensten voor uit te besteden onderzoek op dit terrein? In hoeveel gevallen zijn in 1998 door de Keuringsdienst van Waren en de Arbeidsinspectie in het Kader van de handhaving: – waarschuwingen gegeven; – processen-verbaal opgemaakt; – zwaardere sancties toegepast (uit de handel nemen, verbod tot in de handel brengen e.d.)? In hoeverre wordt door de Keuringsdienst van Waren en de Arbeidsinspectie gericht onderzoek gedaan naar de problematiek van CE-markering bij ad-hoc import van producten van buiten de Europese Unie? In hoeverre zijn de beschikbare sancties voor deze categorie effectief? Bron: Letsel Informatie Systeem, Stichting Consument en Veiligheid; genoemd aantal is het gemiddelde over de jaren 1992–1996	 	 Sociale Zaken en Werkgelegenheid
 KVR1031.xml	 1995	 AOV	 De stress zou verband houden met de bezuinigingen op de Geestelijke Verzorging van de landmacht.	 Kent u het recente bericht inzake stress onder het beroepspersoneel van de landmacht? Deelt de minister van Defensie de zienswijze van voorzitter B. Snoep van de Algemene Federatie Militair Personeel (AFMP), dat vooral onder het oudere beroepspersoneel van de landmacht in verband met de bezuinigingen stress voorkomt? Deelt u de mening van de heer Snoep, dat juist in die situatie de reductie van functionarissen in de eerste lijnszorg (geestelijke verzorging, maatschappelijk- en personeelswerk) nader op haar merites moet worden bezien, zeker ook gezien de noodzakelijke zorg voor personeel dat deelneemt aan VN-operaties? Aan welke reductie-cijfers denkt de minister van Defensie ten aanzien van de geestelijke verzorging binnen de landmacht? Hoe is inmiddels de bereidheid bij andere ministeries en andere overheden tot herplaatsing van overtollig militair personeel? Wilt u de mogelijkheid overwegen om convenanten af te sluiten met andere ministeries waarbij overtollig militair personeel wordt herplaatst voordat men overgaat tot externe werving? Hoeveel vacatures van andere ministeries staan op dit moment in de interdepartementale vacaturebank? In hoeverre is deze databank geactualiseerd? Het Algemeen Dagblad, 4 januari 1995	 Ja. Het is mij bekend dat bij de Koninklijke landmacht sprake is van onrust onder het beroepspersoneel. Het betreft met name het personeel in de oudere onderofficiersrangen, omdat in die categorie de overtolligheid verhoudingsgewijs het grootste is. Om de bezuinigingen uit de «Novemberbrief» te realiseren heb ik negenentwintig projectorganisaties ingesteld. Ee´n van deze projectorganisaties heeft tot taak een doelmatigheidswinst bij de geestelijke verzorging in de krijgsmacht te realiseren van tenminste Mf 10 in het jaar 2000. Over de wijze waarop deze doelmatigheidswinst kan worden behaald, vinden gesprekken plaats met de zendende instanties. Zodra ik mijn standpunt heb bepaald zal ik U daarover informeren. In de Ministerraad hebben alle ministers toegezegd hun medewerking te verlenen aan het oplossen van de te ontstane extra overtolligheid onder defensiepersoneel. Momenteel worden deze afspraken nader uitgewerkt. Het sluiten van convenanten met andere departementen met betrekking tot het overnemen van overtollig defensiepersoneel behoort nadrukkelijk tot de instrumenten die ik zal benutten om de reducties bij Defensie te realiseren. Dit instrument ligt voor de hand als sprake is van een voorziene, planmatige toename van de instroommogelijkheden bij een departement. Voor herplaatsing op reguliere vacatures bij andere departementen wordt gebruik gemaakt van de bestaande Gemeenschappelijke Vacaturebank Rijksoverheid. Het aantal in de Gemeenschappelijke Vacaturebank Rijksoverheid door de overige ministeries geplaatste vacatures bedraagt volgens de laatste gegevens 142. Hierbij moet worden opgemerkt dat dit aantal fluctueert, aangezien de databank dagelijks wordt geactualiseerd. Het gemiddelde aantal vacatures bedroeg in 1994 op maandbasis 200.	 Defensie
 KVR10310.xml	 1999	 SP	 	 Worden bij produkten die in het kader van zg. zelfcertificering van een CE-sticker zijn voorzien, relatief vaker overtredingen van de 110A- en 118A-richtlijnen geconstateerd dan waar de conformiteit is vastgelegd door een Notified Body? In hoeveel gevallen zijn door de regionale kantoren van de Arbeidsinspectie machines voorzien van een merk van afkeuring (art. 12 machinerichtlijn)? Houdt dit tevens een automatische doormelding naar de landelijke Arbeidsinspectie en de Europese Commissie in? Zo neen, waarom niet? In hoeveel gevallen is in 1998 bij een fabrikant het technisch dossier van een product opgevraagd, omdat vermoed werd dat een product voorzien van CE-sticker niet voldeed aan de fundamentele eisen van de relevante machinerichtlijn(en)? In hoeveel gevallen heeft dit geleid tot vervolgacties? Hebben regionale kantoren van de Arbeidsinspectie zelf niet de bevoegdheid om technische dossiers bij de fabrikant op te vragen of navraag te doen bij een Notified Body in een ander land? Zo neen, wat betekent dit voor de effectiviteit van de naleving van de Europese Richtlijnen op dit terrein? Hoeveel gevallen zijn in 1998 bij de Europese Commissie gemeld op grond van art. 7 van de Machinerichtlijn en vergelijkbare artikelen van andere 110A- en 118A-richtlijnen? Op welke wijze en binnen welke termijn vindt er terugmelding van de ondernomen actie plaats? Op welk wijze is de handhaving van de Machinerichtlijn met betrekking tot samengestelde installaties geregeld?	 	 Sociale Zaken en Werkgelegenheid
 KVR10311.xml	 1999	 VVD	 Vragen over vervanging van een besluit van Gedeputeerde Staten van Groningen daar waar het gaat om het onthouden van goedkeuring door GS, omdat drie boorlocaties niet zijn opgenomen in het bestemmingsplan buitengebied van de gemeente Eemsmond.	 Overweegt u om een besluit van GS Groningen van 4 mei jl. te vervangen op grond van artikel 29, eerste lid van de Wet Ruimtelijke Ordening? Gaat dat om het gedeelte waaraan GS hun goedkeuring willen onthouden, omdat drie boorlocaties niet zijn opgenomen in het bestemmingsplan buitengebied van de gemeente Eemsmond? Is het GS-besluit in strijd met het bestaande rijksbeleid? Zo ja, kunt u dit toelichten? Is, indien vraag 2 bevestigend wordt beantwoord, in het vigerend rijksbeleid dan geen sprake van het toestaan van boringen? GS-Groningen handelen daarmee toch in lijn met het rijksbeleid? Zo neen, waarom niet? Is uw besluit wellicht een reactie op de recent door de Tweede Kamer aangenomen motie-Witteveen-Hevinga? Zo ja, is dat een reactie van het kabinet, en zo ja, is deze reactie dan niet een staatsrechtelijk novum, als het gaat om de communicatie met de Kamer over de uitvoering van de motie? Is het waar dat u reageert na de daarvoor geldende wettelijke termijn? Zo neen, welke termijnen gelden dan in dit geval? Zo ja, welk doel heeft u voor ogen met deze procedure? Waarom heeft u niet eerder gereageerd? Staatscourant, 2 juli 1999 Kamerstuk 26 431, nr. 3	 Bij brief van 29 juni 1999 heb ik Gedeputeerde Staten van Groningen mijn voornemen kenbaar gemaakt om hun besluit van 4 mei 1999 te vervangen, voor wat betreft het onderdeel van het besluit waarbij Gedeputeerde Staten goedkeuring onthouden aan het bestemmingsplan «Buitengebied» van de gemeente Eemsmond voor zover daarin niet zijn opgenomen drie locaties voor proefboringen naar het voorkomen van gas onder de Waddenzee. Op dit moment is er geen rijksbeleidsdocument waarin een expliciet verbod voor proefboringen vanuit deze concrete locaties is opgenomen. Bij het beoordelen van de toelaatbaarheid van deze locaties voor proefboringen dient echter rekening te worden gehouden met het nationale en internationale beleid ter bescherming van de waarden van de Waddenzee. De Waddenzee geniet als natuurgebied een internationale en Europese bescherming, waaraan de Nederlandse regering ook nationaal uitvoering moet geven. Bovendien waren Gedeputeerde Staten op de hoogte van de herbezinning in het kabinet over het rijksbeleid ten aanzien van de opsporing en winning van gas in het Waddengebied. De door de Tweede Kamer aangenomen motie Witteveen-Hevinga c.s. wil voorkomen dat vergunningen en/of concessies in het Waddengebied worden verleend alvorens overleg met de Tweede Kamer over de eventuele proef- en winningsboringen en de herziene pkb-Waddenzee heeft plaatsgehad. Het besluit van Gedeputeerde Staten van Groningen maakt echter proefboringen onder de Waddenzee vanaf drie locaties aan de rand van de Waddenzee mogelijk. Hierdoor zou een situatie kunnen ontstaan die vooruit loopt op de besluitvorming in het kabinet over proef- en winningsboringen in het Waddengebied; een situatie ook waarvan mogelijk achteraf zou moeten worden geconstateerd dat deze in strijd is met het kabinetsbesluit. Dit is voor mij één van de redenen geweest om de procedure van het vervangingsbesluit in gang te zetten. Daarmee heb ik tevens gehandeld overeenkomstig de bedoeling van deze motie. Naar aanleiding van de vraag naar het doel dat wordt beoogd, wijs ik op het gegeven dat het kabinet een notitie voor de Tweede Kamer in voorbereiding heeft over mijnbouwactiviteiten. In deze, nog dit jaar uit te brengen notitie, zal het kabinet zijn standpunt ten aanzien van opsporing en winning van gas in en aan de rand van de Waddenzee bepalen. Om onomkeerbare stappen te vermijden vooruitlopend op de uitkomst van de oordeelsvorming van het kabinet hierover, heb ik destijds de procedure van het vervangingsbesluit in gang gezet. Ten tijde van het bestreden besluit van gedeputeerde staten (en ook nu nog) moet het in dit licht prematuur worden geoordeeld reeds drie concrete locaties voor proefboringen aan te wijzen, zoals gedeputeerde staten van Groningen deden. Inmiddels is o.a. door de inspecteur voor de ruimtelijke ordening tegen het besluit van gedeputeerde staten beroep ingesteld bij de Afdeling bestuursrechtspraak van de Raad van State. Het woord is nu aan de rechter, die zal oordelen over de juistheid van de onthouding van goedkeuring door gedeputeerde staten aan de bestreden plandelen. In de na de rechterlijke uitspraak te volgen procedure tot aanpassing van het bestemmingsplan, biedt de WRO voldoende garantie dat ook rekening wordt gehouden met dan bestaande inzichten op rijksniveau over booractiviteiten in en aan de rand van de Waddenzee. Gelet hierop is het nemen van een vervangingsbesluit niet meer opportuun om mijn genoemde doel, het vermijden van onomkeerbare stappen, te bereiken. Daarom heb ik de termijn die mij daarvoor ter beschikking staat laten expireren. In verband hiermee behoeven de verdere vragen geen antwoord.	 Volkshuisvesting, Ruimtelijke Ordening en Milieubeheer
 KVR10313.xml	 1999	 SP	 Vragen over de kosten en effectiviteit van de wervingscampagne van Defensie waarbij 1,2 miljoen 3D-brilletjes zijn ingestoken bij de Telegraaf.	 Bent u bekend met het ANP-bericht «Luchtmacht laat 1,2 miljoen 3D-brilletjes insteken bij Telegraaf»? Is het de bedoeling van deze advertentie en bijbehorende brilletjes ervoor te zorgen dat jongeren met andere ogen naar defensie gaan kijken? Zo ja, welk beeld zouden zij dan van defensie moeten krijgen? Zo neen, waar zijn die brilletjes dan voor bedoeld? Is het uiteindelijk beoogde resultaat van deze werving slechts 2 (zegge twee) gekwalificeerde F-16 piloten? Zo ja, rechtvaardigt dat naar uw mening een investering van 750 000 gulden? Hoeveel eindexamenkandidaten HAVO en VWO telt Nederland op dit moment? Hoe beoordeelt u de verhouding tussen de omvang van de doelgroep, eindexamenkandidaten van HAVO en VWO, en het aantal (1,2 miljoen) 3D-brilletjes? Is het waar dat de luchtmacht in de komende drie jaar 45 miljoen gulden zal besteden aan PR-activiteiten? Hoe verhoudt dit bedrag zich tot bestedingen aan PR-activiteiten bij andere sectoren van de Nederlandse overheid? Gaat het bij deze campagnes om meer dan alleen werving van personeel? Zo ja, wat dan? Zo neen, is de wervingsbehoefte van de luchtmacht de komende drie jaar dusdanig groot dat dit een investering van 45 miljoen gulden rechtvaardigt? Hoe groot is het totale PR-budget voor werving voor de gehele krijgsmacht? Is het niet beter om te wachten met een zeer omvangrijke en kostbare advertentiecampagne tot na de discussie over de nieuwe defensienota, zodat ook duidelijk is wat de werkelijke wervingsbehoefte van elk deel van de krijgsmacht is? ANP, 8 september 1999, 14.15 uur	 Ja. Neen. De advertentie is bedoeld om personeel te werven. De brilletjes zijn bedoeld om de foto in de advertentie een driedimensionaal (3D) effect te geven. De campagne waarvan deze advertentie deel uitmaakt, is erop gericht voldoende kandidaten te vinden voor de vliegopleidingen die in 2000 aanvangen. Er is behoefte aan 45 vliegers. De eenmalige extra uitgaven in verband met de toevoeging van de 3D-brilletjes bedragen f 350 000 en komen ten laste van het reguliere advertentiebudget van de Koninklijke luchtmacht. Dit jaar zijn er in Nederland 62 000 Havo en VWO-eindexamenkandidaten (bron CBS). De advertentie is in de eerste plaats gericht op het werven van vliegers. Het blijkt dat slechts één op de 90 kandidaten door de selectie komt en vervolgens de opleiding tot vlieger succesvol weet af te sluiten. Om in 2000 in de behoefte van 45 vliegers te voorzien, zijn derhalve ruim 4000 sollicitanten nodig op in totaal 62 000 eindexamenkandidaten. Naast vliegers heeft de Koninklijke luchtmacht ook behoefte aan personeel voor andere functies die een vooropleiding Havo/VWO vereisen. De advertentie is erop gericht ook daarvoor kandidaten te genereren. Ten slotte probeert de Koninklijke luchtmacht door middel van de advertentie de aandacht te trekken van scholieren die in 2000 nog niet aan hun eindexamen toe zijn, maar zich al wel oriënteren op de arbeidsmarkt. Het bedrag van f 45 miljoen is niet voor pr-activiteiten, maar voor al het drukwerk van de Koninklijke luchtmacht in de komende drie jaar. Slechts een deel van het totaalbedrag wordt aangewend voor drukwerk voor wervingsdoeleinden. Het is mij niet bekend hoe dit zich verhoudt tot de wervingsbudgetten van andere overheidssectoren. Zie het antwoord op vraag 2 en 5. De gehele krijgsmacht heeft voor het jaar 2000 67 miljoen gulden begroot voor wervingscampagnes. De verdeling over de krijgsmachtdelen is als volgt: de Koninklijke landmacht 37 miljoen gulden, de Koninklijke luchtmacht 17 miljoen gulden en de Koninklijke marine 13 miljoen gulden. De wervingsinspanning is erop gericht de krijgsmachtdelen te voorzien van voldoende aantallen gekwalificeerd personeel. Advertentiecampagnes zijn hiervoor een onontbeerlijk hulpmiddel. De opschorting van dergelijke campagnes zou ernstig afbreuk doen aan de wervingsinspanning en de personeelsvoorziening negatief beïnvloeden. Dit zou niet zonder operationele gevolgen blijven. Er is thans reeds een extra wervingsinspanning nodig omdat er in een aantal categorieën, waaronder vliegers, een tekort aan personeel bestaat.	 Defensie
 KVR10314.xml	 1999	 SP	 Vragen naar aanleiding van de resultaten van een opinie-onderzoek, waaruit onder meer blijkt dat 30 procent van de ouders ervoor zou kiezen hun kind(eren) naar een witte school te sturen die 12 kilometer verderop ligt in plaats van naar een zwarte school in de buurt.	 Heeft u kennisgenomen van de resultaten van een opini-onderzoek over «zwarte scholen»? Vindt u het verontrustend dat desgevraagd 30 procent van de ouders ervoor zou kiezen hun kind(eren) naar een witte school te sturen die 12 kilometer verderop ligt in plaats van naar een zwarte school in de buurt? Is het bekend in welke mate er daadwerkelijk sprake is van een «witte vlucht»? Zo niet, is dit opini-onderzoek aanleiding voor een onderzoek hiernaar? Wat is uw mening over het feit dat in het opinie-onderzoek 91 procent van de ouders de voorkeur heeft voor gemengde scholen? Is het, mede gezien deze mening, niet wenselijk dat er beleid komt gericht op het tegengaan van segregatie in het onderwijs? Bent u hiertoe bereid? Heeft er inmiddels overleg plaatsgevonden tussen u beiden over segregatie in het onderwijs en mogelijk sturende instrumenten? Zo neen, waarom niet? Zo ja, wat is de uitkomst van dit overleg? Netwerk, 7 september 1999 Kamerstuk 26 200 VII, nr. 44	 Ja. Ik vind het verontrustend dat veel autochtone ouders het beeld hebben dat «zwarte scholen» per definitie minder kwaliteit leveren, zoals uit ditzelfde onderzoek blijkt. Dat beeld is onjuist: uit het Onderwijsverslag 1998 blijkt dat er goede «zwarte scholen» zijn. Tegelijkertijd constateert de inspectie dat een deel van de scholen met een hoog percentage allochtone leerlingen in kwaliteit achterblijft. Ook dat vind ik verontrustend. Daarom bereid ik maatregelen voor om deze scholen in staat te stellen de noodzakelijke kwaliteitsslag te maken. De mate waarin momenteel daadwerkelijk sprake is van «witte vlucht» is niet bekend. Ik ben van mening dat een onderzoek naar het verschijnsel «witte vlucht» geen nieuwe aangrijpingspunten kan bieden voor het landelijk beleid. Ten eerste is het niet eenvoudig te achterhalen in welke mate «witte vlucht» bijdraagt aan het bestaan en ontstaan van «zwarte scholen». De etnische samenstelling van scholen is immers in belangrijke mate afhankelijk van factoren buiten het onderwijs, bijvoorbeeld de sociaal-economische positie van allochtone groeperingen, de fysieke concentratie in (wijken in) de grote steden en de demografische samenstelling van etnische bevolkingsgroepen. Ten tweede is het moeilijk de «witte vlucht» te onderscheiden van andere motieven bij schoolkeuze en trends in schoolkeuzepatronen, zoals voorkeur voor een bepaalde pedagogische of levensbeschouwelijke richting, de sociale achtergrond van de schoolbevolking, het onderwijsaanbod, de afstand tot de school, e.d. In de Rapportage Minderheden 1995 heeft het SCP reeds aangegeven dat motieven voor schoolkeuze beduidend minder zwart-wit kunnen zijn dan de uitkomsten. Ten derde leveren uitkomsten van een onderzoek naar het verschijnsel «witte vlucht» weinig aangrijpingspunten voor nieuw beleid op. Actief spreidingsbeleid stuit op de volgende bezwaren: het gebrek aan draagvlak voor aantasting van de vrijheid van schoolkeuze, de ervaring in binnen- en buitenland dat spreidingsmaatregelen weinig effectief zijn en de concentratie van etnische bevolkingsgroepen in (wijken van) grote steden. (Zie verder antwoord op vraag 6). Belangrijk is dat ouders de keuze voor een school weloverwogen en op basis van toegankelijke en juiste informatie kunnen maken. Bij de keuze voor een school kunnen voor ouders verschillende motieven een rol spelen (zie ook antwoord op vraag 4). In het opinie-onderzoek van Netwerk wordt slechts naar één mogelijk motief gevraagd. De uitkomst van deze vraag in het opinie-onderzoek levert dan ook beperkte informatie over daadwerkelijk keuzegedrag. Uitgangspunt van het landelijke beleid is dat scholen goed onderwijs moeten bieden. Door het waarborgen en bevorderen van de kwaliteit, in combinatie met de toenemende transparantie en maatschappelijke verantwoording van die kwaliteit door scholen, wordt segregatie die het gevolg is van het idee dat «zwarte scholen» slechte scholen zijn tegengegaan. Gezien de concentratie van allochtone groeperingen in de grote steden en het gebrek aan draagvlak voor aantasting van de vrijheid van schoolkeuze, verwacht ik meer van deze beleidslijn dan van andere maatregelen gericht op het tegengaan van segregatie in het onderwijs. Bovendien hebben ervaringen in zowel Nederland als het buitenland aangetoond dat spreidingsmaatregelen in het onderwijs weinig effectief zijn. Zie antwoord op vraag 6. In de Kabinetsreactie op de adviezen van de RMO en ROB over het integratiebeleid, is ons gezamenlijk standpunt en daarmee samenhangende beleidslijn t.a.v. «zwarte scholen» aangegeven. Bovenstaande antwoorden zijn in lijn met dit standpunt.	 Onderwijs, Cultuur en Wetenschappen (OCW)
 KVR10315.xml	 1999	 GroenLinks	 Vragen naar aanleiding van een brief van de WTO Seattle Host Organization waaruit blijkt dat het mogelijk was om tegen betaling tijdens bijvoorbeeld recepties en diners, staatshoofden, ministers en leden van delegaties te ontmoeten, waarbij bovendien een relatie bestond tussen het te betalen bedrag en de mate van toegang tot regeringsfunctionarissen.	 Herinnert u zich uw ontkennende antwoorden op de vragen over de berichten dat er sprake zou zijn van sponsoring van de vergadering van de WTO? Is bijgaande brief van de WTO Seattle Host Organization u bekend? Deelt u de mening dat er duidelijk sprake is van een aanbod om tegen betaling tijdens bijvoorbeeld recepties en diners, staatshoofden, ministers en leden van delegaties te ontmoeten, waarbij bovendien een relatie bestaat tussen het te betalen bedrag en de mate van toegang tot regeringsfunctionarissen? Onderschrijft u dat uw antwoord dat er geen sprake is van het «kopen» van toegang tot regeringsfunctionarissen, na lezing van deze brief met bijlagen niet langer houdbaar is? Hoe is het mogelijk dat deze sponsoractiviteiten bij u onbekend waren? Wat is uw oordeel over de sponsoractiviteiten zoals beschreven in bedoelde brief? Bent u bereid – gezien uw eerdere uitspraak dat u bevoorrechte toegang tot regeringsfunctionarissen door middel van een financiële bijdrage verwerpelijk acht – deze sponsoractiviteiten aan de kaak te stellen? Zo ja, op welke wijze en in welke gremia? Hoe denkt u dit soort zaken in de toekomst te kunnen voorkomen? Bent u bereid zich met de Nederlandse delegatie te distantiëren van deze gang van zaken en gesprekken te weigeren met deze sponsors? Bent u bereid invloed uit te oefenen op de EU-delegatie om hetzelfde te doen? Zo neen, hoe wilt u dan handen en voeten geven aan uw verwerping van de mogelijkheid om toegang te kopen tot regeringsfunctionarissen? Bent u bereid deze vragen te beantwoorden voor het algemeen overleg over de WTO op 7 oktober a.s. Aanhangsel Handelingen, nr. 1986, Vergaderjaar 1998–1999. Kopie brief is bijgevoegd	 Ik herinner mij vragen van Kamerlid Rabbae over de sponsoring van de komende Ministeriële Conferentie van de WTO te Seattle. Voor het antwoord op de gestelde vraag verwijs ik naar mijn brief van 8 september 1999 (Aanhangsel Handelingen nr. 1986, vergaderjaar 1998–1999). Nee. Na lezing van de brief moet ik constateren dat bedrijven tegen betaling in staat worden gesteld om deel te nemen aan de openings- en sluitingsreceptie van de WTO-conferentie in Seattle. Ditzelfde geldt voor het formele ministeriële diner ter gelegenheid van de WTO-conferentie in Seattle. Bij dit diner lijkt er tevens sprake te zijn van een relatie tussen het te betalen bedrag en de mogelijkheden voor toegang tot regeringsfunctionarissen. Dit laatste is gebonden aan de protocollen van het Amerikaanse Ministerie van Buitenlandse Zaken. Europees Commissaris Sir Leon Brittan heeft 6 juli 1999 een brief gestuurd aan zijn Amerikaanse collega mevrouw Barshefsky. In deze brief heeft hij zijn zorgen geuit over de sponsoractiviteiten van de «Seattle Host Organization» (het comité dat de komende Ministeriële Conferentie van de WTO te Seattle organiseert). Mevrouw Barshefsky heeft op 12 juli 1999 bij monde van de heer Richard Fisher laten weten de nodige stappen te hebben gezet om elke indruk te vermijden dat toegang tot regeringsfunctionarissen kan worden gekocht. Op dit moment is niet duidelijk of en welk gevolg de «Seattle Host Organization» heeft gegeven aan de opdracht van de Amerikaans autoriteiten. Ik zal proberen te achterhalen wat de «Seattle Host Organization» heeft gedaan n.a.v. de opdracht van de Amerikaanse autoriteiten en zal u daarover zo mogelijk tijdens het Algemeen Overleg van 7 oktober a.s. informeren. Ik handhaaf mijn op 8 september 1999 gegeven antwoord. Voorts wijs ik erop dat de regeringsfunctionarissen zelf bepalen of zij wel of niet in gesprek treden met de bedrijven. Ik heb al eerder aangegeven dat ik op de hoogte was van het feit dat de «Seattle Host Organization» financiële bijdragen van diverse bedrijven heeft ontvangen. Voorts verwijs ik naar het antwoord op vraag 3. Ik handhaaf mijn uitspraak dat ik de gedachte dat bedrijven door sponsoring toegang tot regeringsfunctionarissen zouden kunnen krijgen verwerpelijk acht. Deze vraag zal ik beantwoorden zodra ik inzicht heb in de huidige opstelling van de «Seattle Host Organization». Ik ben voornemens af te zien van deelname aan de openings-, sluitingsreceptie en het formele ministeriële diner als toch mocht blijken dat bedrijven door middel van een financiële bijdrage toegangsprivileges hebben verworven. Ik zal mijn opvattingen in het Europese overleg inbrengen. Ja.	 Economische Zaken
 KVR10316.xml	 1999	 GroenLinks	 Vragen naar aanleiding van een bericht van de Registratiekamer dat de relaties van politiesollicitanten - ook voor niet-vertrouwensfuncties - worden onderworpen aan een integriteitsonderzoek. Betreft zowel vragen, ingediend door de leden Halsema en Oedayraj Singh Varma (2989918190), als aanvullende vragen van het lid Rietkerk (2989918240).	 Is het bericht van de Registratiekamer waar, dat de relaties van politiesollicitanten – ook voor niet-vertrouwensfuncties – worden onderworpen aan een integriteitsonderzoek? Wordt dit ook aan de betrokkenen gemeld? Is het waar dat een wettelijke basis voor deze onderzoeken ontbreekt? Zo ja, bent u het ermee eens dat dergelijke inbreuken op de persoonlijke levenssfeer van betrokkenen ontoelaatbaar zijn? Sinds wanneer vinden deze integriteitsonderzoeken zonder wettelijke basis plaats? Hoe hebt u (of uw ambtsvoorganger) zich tot nogtoe op dit punt opgesteld? Bent u bereid met onmiddellijke ingang het verrichten van integriteitsonderzoeken bij relaties van politiesollicitanten te doen staken, totdat ter zake in een zorgvuldig wetgevingsproces een afweging zal zijn gemaakt met betrekking tot de omstandigheden waaronder en de mate waarin dergelijke onderzoeken toelaatbaar en zelfs geboden zijn? ANP, 9 september jl. Vragen van het lid Rietkerk (CDA) aan de minister van Binnenlandse Zaken en Koninkrijksrelaties over een integriteitsonderzoek voor relaties van politiesollicitanten. (Ingezonden 13 september 1999) Onderzoekt de politie stiekem het privéleven van sollicitanten die als agent of burger bij een korps aan de slag willen? Zo ja, hoe lang gebeurt dit al? Deelt u het streven naar het aantrekken van integere en betrouwbare politiemensen? Op welke wijze kan dit in praktijk vorm worden gegeven? Tegen welke privacywetgeving lopen de korpsen aan? Deelt u de mening dat in voorkomende gevallen de Binnenlandse Veiligheidsdienst het screenen van sollicitanten voor haar rekening moet nemen? Zo ja, welke regelgeving acht u hiertoe nodig? Deelt u de mening dat er snel een goede regeling moet komen? Zo ja, wanneer kan de Kamer deze tegemoet zien? Toelichting Deze vragen dienen ter aanvulling op eerdere vragen terzake van de leden Halsema en Oedayraj Singh Varma, ingezonden 13 september 1999. o.a. Trouw, 10 september 1999	 	 Binnenlandse Zaken en Koninkrijksrelaties
 KVR10318.xml	 1999	 SP	 	 Hebt u kennis genomen van het besluit van Lovers Rail om haar activiteiten met betrekking tot personenvervoer op het spoor te staken? Welke consequenties verbindt u hieraan? Acht u hiermee het experiment van concurrentie op het spoor definitief mislukt? Op welke wijze denkt u te bereiken dat de vrijgevallen capaciteit op het spoor zo spoedig mogelijk daadwerkelijk benut wordt voor het vervoer van personen of goederen? Ziet u mogelijkheden om ervoor te zorgen dat de 41 personeelsleden die bij Lovers Rail overtollig worden, aan de slag kunnen bij de Nederlandse Spoorwegen?	 Ja. Ik verbind hieraan geen consequenties. Nee, ik acht het experiment van concurrentie op het spoor niet mislukt. Zowel het ministerie als NS hebben veel geleerd van de afgelopen periode. In overeenstemming met de beleidsnota De derde eeuw spoor zullen echter geen nieuwe vergunningen voor andere personenvervoerders dan NS op het hoofdrailnet worden verstrekt. Zodra een bestaande vervoerder een capaciteitsaanvraag bij Railned indient, kan Railned volgens de gebruikelijke procedures de vrijgevallen capaciteit toewijzen. Nee, dat is een zaak van Lovers Rail en NS.	 Verkeer en Waterstaat
 KVR10319.xml	 1999	 CDA	 Vragen naar aanleiding van een ANP-bericht van 15 september 1999 dat de voormalige Bosnisch-Servische leider Karadzic onlangs een toespraak zou hebben gehouden in Srebrenica.	 Hebt u kennisgenomen van het bericht dat de voormalige Bosnisch-Servische leider Karadzic onlangs een toespraak gehouden zou hebben in Srebenica? Is dit bericht waar? Zo ja, waarom heeft SFOR niet geprobeerd Karadzic aan te houden? Waren, zoals de Bosnische Dnevi Avaz heeft gemeld, de internationale waarnemers in de stad tijdelijk afwezig? Zo ja, waarom? Bent u bereid navraag te doen naar deze kwestie bij de relevante instanties? ANP, 15 september 1999	 Ja. Dit bericht is onjuist. Volgens het kantoor van de Hoge Vertegenwoordiger is er geen sprake van dat de oorlogsmisdadiger Radovan Karadzic op 19 augustus 1999 in Srebrenica aanwezig was. Wel aanwezig op die datum in Srebrenica was Radovan Marko Karadzic, een leraar uit Pale, die als lid van de Servische Democratische Partij (SDS) een bijeenkomst van deze partij aldaar bijwoonde. Neen, er waren juist vele internationale waarnemers in de stad, omdat er op diezelfde dag een internationale bijeenkomst plaatsvond.	 Buitenlandse Zaken
 KVR1032.xml	 1995	 CDA	 Betreft de reductie van functionarissen in het kader van bezuinigingen.	 Kent u de uitlatingen van de heer Snoep van de Algemene Federatie Militair Personeel (AFMP) over de bezuinigingen op de Geestelijke Verzorging van de krijgsmacht? Wordt de Geestelijke Verzorging inderdaad teruggebracht van 200 tot 90 personen? Op welke wijze zou deze reductie tot stand moeten komen? Wat zijn precies de plannen ten aanzien van de Geestelijke Verzorging? Hoe is deze onevenredig grote reductie te rijmen met de eerdere toezeggingen van de minister en de staatssecretaris van Defensie dat de Geestelijke Verzorging ontzien zou worden bij de reorganisatie? Deelt u de mening, dat Geestelijke Verzorging meer dan ooit noodzakelijk zal zijn nu het personeel van de krijgsmacht, meer dan in het verleden, geconfronteerd wordt met geweldsituaties en ingrijpende veranderingen? Reformatorisch Dagblad, 4 januari 1995 Handelingen UCV II, nr. 51, blz. 61, Vergaderjaar 1990–1991, Handelingen II, nr. 10, blz. 2122, Vergaderjaar 1993–1994	 Ja. Om de bezuinigingen uit de «Novemberbrief» te realiseren heb ik negenentwintig projectorganisaties ingesteld. Ee´n van deze projectorganisaties heeft tot taak een doelmatigheidswinst bij de geestelijke verzorging in de krijgsmacht te realiseren van tenminste f 10 in het jaar 2000. Over de wijze waarop deze doelmatigheidswinst kan worden behaald, vinden gesprekken plaats met de zendende instanties. Om die reden kan ik over de toekomstige omvang van de geestelijke verzorging nog geen uitspraak doen. Zodra ik mijn standpunt heb bepaald zal ik u daarover informeren. In het kader van de herstructurering en verkleining van de krijgsmacht is met betrekking tot de afslanking van de geestelijke verzorging in het verleden uitsluitend toegezegd dat deze enigszins achter zou lopen bij de afslanking van het militaire apparaat. Aan de geestelijke verzorging binnen de krijgsmacht wordt veel waarde gehecht. Dit geldt met name de zorg voor personeel bij eenheden die met uitzending, bijvoorbeeld in het kader van vredesoperaties, worden geconfronteerd. Het voortbestaan van de geestelijke verzorging, in aanvulling op de door de organisatie geboden personele zorg, staat daarom ook niet ter discussie.	 Defensie
 KVR10320.xml	 1999	 SP	 Vragen naar aanleiding van het bericht ''Air Aruba smokkelt nepdrugs'' in het Algemeen Dagblad (Caribisch) van 10 september 1999, over een verzoek van de Amerikaanse drugsbestrijdingsdienst DEA aan Air Aruba om een lading nepdrugs naar Miami te vervoeren om zo bewijs te verzamelen tegen medewerkers van de luchthaven in Miami.	 Kent u het bericht «Air Aruba smokkelt nepdrugs»? Heeft de Amerikaanse drugsbestrijdingsdienst DEA Air-Aruba gevraagd een lading nepdrugs naar Miami te vervoeren om bewijs te verzamelen tegen medewerkers van de luchthaven in Miami? Heeft Air-Aruba dit verzoek ingewilligd? Is het waar dat de DEA daarvoor geen medewerking heeft gevraagd aan de procureur-generaal noch aan het openbaar ministerie? Zo ja, wat vindt u daarvan? Is het eerder voorgekomen dat de DEA dergelijk optreden heeft ondernomen op Aruba of de Antillen en is daar dan wel toestemming voor gevraagd en verkregen? Hebt u de DEA en/of de Amerikaanse overheid – bijvoorbeeld via de Amerikaanse ambassadeur in Nederland – laten weten wat u vindt van dit eigenhandig politieoptreden op Nederlands grondgebied? Zo ja, wat was daarop de reactie? Zo neen, bent u van plan dat alsnog te doen? Hoe beoordeelt u dit unilaterale en illegale optreden van Amerikaanse drugsbestrijders op Aruba in het licht van de onderhandelingen over de FOL-bases op Aruba en Curacao? Bent u van plan dit optreden aan de orde te stellen bij deze onderhandeling? Wat betekent dit optreden van de DEA volgens u voor het vertrouwen tussen Nederland, de Antillen, Aruba en de Verenigde Staten bij de samenwerking op het gebied van drugsbestrijding vanaf Nederlands grondgebied? Algemeen Dagblad (Caribisch), 10 september 1999	 	 Buitenlandse Zaken
 KVR10321.xml	 1999	 VVD	 Vragen naar aanleiding van beweringen in NRC Handelsblad van 28 juli 1999 van de directeur van luchthaven Schiphol dat er een ernstig personeelstekort is bij de Koninklijke Marechaussee op Schiphol.	 Kloppen de beweringen van de directeur NV Luchthaven Schiphol dat er een ernstig personeelstekort is bij de Koninklijke Marechaussee op Schiphol? Is het waar dat dit een structureel probleem betreft en geen gevolg is van het zomerseizoen? Wat zijn de oorzaken van deze tekorten? Hoe verhoudt deze ontwikkeling zich tot de verplichtingen die Nederland in internationaal verband is aangegaan met betrekking tot de bewaking van de buitengrens? Acht u het wenselijk dat het aantal fte’s van de Marechaussee verbonden aan de grenscontrole op Schiphol gelijke tred houdt met het aantal langs grensfilters gepasseerde passagiers op Schiphol? Zo ja, hoe zal dit in de komende tijd worden vorm gegeven? Zo neen, waarom niet? Hoe is momenteel de bekostiging van fte’s van de Koninklijke Marechaussee verbonden aan de grenscontrole op Schiphol verdeeld over de verschillende ministeries? Is er een relatie tussen het tekort aan marechaussee en de bezuinigingen op het defensiebudget? NRC Handelsblad, 28 juli 1999	 Er is inderdaad sprake van een personeelstekort bij het district luchtvaart van de Koninklijke marechaussee, ondanks de prioriteit die het district binnen het totale Kmar-takenpakket geniet en de maatregelen die in het verleden zijn genomen om dit tekort zo snel mogelijk te verhelpen. Het tekort is slechts deels een gevolg van het zomerseizoen. De groei van het aantal reizigers is daarbij niet de enige factor. De toename van economische activiteiten en daaraan verbonden verkeersstromen betekenen eveneens een aanzienlijke verzwaring van de werkzaamheden van het district. De internationale verplichtingen worden vooralsnog nageleefd. Dit is de voornaamste oorzaak voor de toename van de wachttijden aan de grensfilters. Door de werkdruk is de inzetbaarheid van personeel voor het uitvoeren van overige maatregelen die de grensbewaking ten goede komen zoals het houden van «gate checks» afgenomen. In overleg met de staatssecretaris van Justitie wordt thans een aantal maatregelen voorbereid om het niet structurele deel van de tekorten op zo kort mogelijke termijn in te lopen. Daarover heb ik de Kamer, mede namens de staatssecretaris van Justitie, bericht in mijn brief van 5-10-99. Daarnaast zal ik, in samenwerking met mijn betrokken ambtgenoten, in overleg treden met de luchthaven om te bezien in hoeverre mogelijkheden bestaan om nauwer aansluiting te vinden met de ontwikkelingen op de luchthaven ten aanzien van de politie- en veiligheidszorg. Ik denk daarbij aan financiële en infrastructurele voorzieningen en de doelmatigheid van de bedrijfsvoering. De kosten van de FTE’s voor de grenscontroles op Schiphol komen ten laste van het Ministerie van Defensie. Neen. Op de Koninklijke marechaussee wordt immers niet bezuinigd.	 Defensie
 KVR10322.xml	 1999	 CDA	 Vragen naar aanleiding van een bericht in het Algemeen Dagblad van 2 september 1999 dat de grensbewaking, het vreemdelingentoezicht en de bewaking van de luchthaven Schiphol zwaar onder druk staan door een massale uittocht bij de marechaussee.	 Is het waar dat de grensbewaking, vreemdelingentoezicht en bewaking van de luchthaven Schiphol zwaar onder druk staan door een massale uittocht bij de marechaussee? Kunt u een overzicht geven van het verloop bij de marechaussee van het afgelopen jaar? Welke maatregelen worden getroffen opdat de reguliere taken van de marechaussee op adequate wijze uitgeoefend blijven worden? Wordt er overwogen een splitsing aan te brengen bij de marechaussee zodat een gedeelte van het personeel gereserveerd is voor de reguliere taken van de marechaussee en een ander gedeelte gereserveerd wordt voor eventuele uitzending? Zou hiermee wel voldoende gegarandeerd zijn dat de reguliere taken van de marechaussee op Schiphol en langs de grenzen met voldoende personeel uitgevoerd kunnen worden? Algemeen Dagblad, 2 september 1999	 Van de beroepsmilitairen voor onbepaalde tijd (BOT) bij de Marechaussee is over de tweede helft van 1998 1,7% uitgestroomd; over de eerste helft van 1999 was dat 2,3%. Van de beroepsmilitairen voor bepaalde tijd (BBT) is over de tweede helft van 1998 7,2% uitgestroomd; over de eerste helft van 1999 was dat 4,9%. Hoewel ik nog niet wil spreken van een «massale uittocht» geeft deze ontwikkeling reden tot zorg, omdat de uitvoering van de taken van de Koninklijke marechaussee zo onder druk komt te staan (mede in verband met het feit dat de Koninklijke marechaussee een groeiende organisatie is). Binnen de Koninklijke marechaussee worden alle mogelijkheden onderzocht om de niet-reguliere uitstroom te beperken. Gelet op het belang van met name de taken die de Koninklijke marechaussee uitoefent op de luchthaven Schiphol heb ik, in overleg met de staatssecretaris van Justitie, besloten tot een aantal maatregelen. Deze maatregelen dienen om het niet-structurele deel van de tekorten op zo kort mogelijke termijn in te lopen. Ik verwijs naar de antwoorden op eerdere vragen van de heer Van den Doel en naar mijn brief van 5 oktober 1999, nr. C 95/247. In het thans in voorbereiding zijnde onderzoek naar het totale proces van werving, keuring en selectie bij Defensie zal de situatie bij de Koninklijke marechaussee expliciet worden meegenomen. Ik overweeg niet om een dergelijke splitsing aan te brengen. Uit een oogpunt van bedrijfsvoering (flexibiliteit en brede inzetbaarheid) geniet het de voorkeur om het uit te zenden personeel van de Koninklijke marechaussee te recruteren uit alle taakvelden. Met de onder punt 3 vermelde maatregelen is voldoende gewaarborgd dat de reguliere taken van de Marechaussee kunnen worden uitgevoerd. Aanhangsel Handelingen, nr. 68, vergaderjaar 1999–2000.	 Defensie
 KVR10323.xml	 1999	 VVD	 Vragen naar aanleiding van een artikel in TC Tubantia.	 Hebt u kennisgenomen van het instellen van een verbod op het omzetten van grasland in bouwland (akker) door de gemeente Hengelo in het nieuwe bestemmingsplan buitengebied? Acht u de functie en strekking van een bestemmingsplan in dit geval niet te ver doorgevoerd? Hoe verhoudt zich dit optreden van de gemeente Hengelo tot het streven van het kabinet naar verlaging van de lastendruk voor het bedrijfsleven? Beschikt u over instrumenten om een dergelijk beleid van een lokale overheid te blokkeren, en, zo ja, bent u van plan om die instrumenten tegen de gemeente Hengelo te gebruiken? Deelt u de opvatting dat een verbod op het omzetten van grasland in bouwland in onaanvaardbare mate ingrijpt in de bedrijfsvoering van individuele ondernemers? TC Tubantia, juli 1999	 Ja. De Inspecteur van de Ruimtelijke Ordening in Gelderland en Overijssel (ministerie VROM) en de Directeur Oost van het ministerie van LNV hebben het voorontwerp-bestemmingsplan Hengelo, buitengebied 2000 toegezonden gekregen ten behoeve van het vooroverleg als bedoeld in artikel 10 van het Besluit op de ruimtelijke ordening. Zij hebben in het voorontwerp geconstateerd, dat de agrarische gebiedsbestemmingen in een driedeling zijn onderverdeeld, te weten: agrarisch gebied, agrarisch gebied met landschappelijke waarden en agrarisch gebied met landschappelijke en natuurwaarden. In de laatste gebiedsbestemming (agrarisch gebied met landschappelijke en natuurwaarden) is het omzetten van grasland in bouwland gebracht onder het aanlegvergunningenstelsel, dat wil zeggen dat bedoelde omzetting verboden is zonder of in afwijking van een schriftelijke vergunning van burgemeester en wethouders. Daarbij geldt tevens, dat indien bedoelde werkzaamheden worden uitgevoerd door/in opdracht van de beheerder van het landgoed Twickel ten behoeve van het instandhouden dan wel vergroten van de landschappelijke en natuurwaarden van het landgoed als geheel dit verbod niet geldt. De toepassing van de Natuurschoonwet op het landgoed beschermt in dit geval in voldoende mate de voorkomende waarden. Nee. De gemeenteraad is bevoegd een bestemmingsplan vast te stellen, waarbij ingevolge artikel 10 van de Wet op de ruimtelijke ordening in de voorschriften geen eisen mogen worden gesteld met betrekking tot de structuur van agrarische bedrijven. Niet in alle buitengebiedsituaties zal de door de gemeente Hengelo ontworpen regulering nodig zijn, maar in dit concrete geval kennelijk wél, gelet op de waarden die de gemeente beoogt te beschermen. Met driedeling in de agrarische gebiedsbestemmingen geeft de gemeente aan welke waarden en belangen in het buitengebied essentieel worden geacht (landbouw, landschap, natuur en water). Daarbij zorgt de sterke mate van afwisseling tussen deels extensief (vaak grasland) gebruikte landbouwgronden en bos- en natuurterreinen voor een veelheid aan biotopen en waardevolle ecologische overgangssituaties. Het past binnen de functie en strekking van een bestemmingsplan, dat de bestemmingsregeling er dan vervolgens op gericht is om met die afwisseling, waarbij kan worden gesproken van een zekere landschappelijk-agrarisch-ecologische eenheid, waarden als het agrarisch grondgebruik, de ecologische en landschappelijke waarden zo veel mogelijk te beschermen. En daarmee samenhangend de als waardevol aangemerkte landschapselementen, de meer of minder waardevolle graslanden, de in het gebied aanwezige onverharde paden en wegen en het reliëf dat wordt veroorzaakt door de aanwezigheid van esruggen. Door de omzetting van grasland in bouwland onder het aanlegvergunningenstelsel te brengen heeft de gemeente de mogelijkheid om een verzoek daartoe te toetsen aan de beleidsuitgangspunten en al dan niet te honoreren al naar gelang de situatie is. De aanlegvergunning zal op een zeer beperkt aantal percelen van toepassing zijn, omdat de gronden met de bestemming «Agrarisch gebied met landschappelijke en natuurwaarden» voor het overgrote deel door het landgoed Twickel worden beheerd en dit landgoed van de eis van een aanlegvergunning is vrijgesteld. Een eventuele weigering van een vergunning zal tot een inkomstenderving van de betrokken agrariër kúnnen leiden. Deze mag niet groter zijn dan wat geacht mag worden te behoren tot de «normale» opofferingen van een particulier voor het algemeen belang. Anders dient de vergunning verleend te worden of inkomstenderving te worden vergoed. Het behoort mede tot de bestuurlijke verantwoordelijkheid van de gemeente als bevoegd orgaan bij de toepassing van het betreffende artikel, waarin het aanlegvergunningenstelsel is opgenomen, een zorgvuldige afweging te maken, zodat de weigering van de vergunning niet van onevenredige grote invloed is op de lasten van betrokken agrariër. Ja. De minister van VROM heeft op basis van artikel 29 van de Wet op de ruimtelijke ordening de mogelijkheid het besluit van gedeputeerde staten tot goedkeuring van een raadsbesluit tot vaststelling van een bestemmingsplan te vervangen door een eigen besluit. Hij mag van die bevoegdheid gebruik maken indien er sprake is van kennelijke strijd met het nationaal ruimtelijk beleid. Het is de bevoegdheid van een gemeente, onderhavig aan goedkeuring door de provincie, om de beleids- en belangenafwegingen voor het buitengebied te maken. Gelet op bovenstaande antwoorden op de vragen 2 en 3 en onderstaand antwoord op vraag 5 zie ik geen aanleiding in de gemeentelijke beleidsvrijheid in te grijpen, aangezien ik geen strijdigheid met het Rijksbeleid heb geconstateerd. Nee. Zoals in het antwoord op vraag 3 is aangegeven, is het omzetten van grasland in bouwland vergunningplichtig, waarbij van geval tot geval in de afweging mede de gevolgen voor de bedrijfsvoering worden beoordeeld.	 Volkshuisvesting, Ruimtelijke Ordening en Milieubeheer
 KVR10324.xml	 1999	 CDA	 Vragen over de megafusie tussen de waterleidingbedrijven in Gelderland, Brabant en Limburg, waardoor het bedrijf Aquilex ontstaat dat ongeveer 4 miljoen Nederlanders van water gaat voorzien.	 Hebt u toestemming gegeven voor de megafusie tussen de waterleidingbedrijven in Gelderland, Brabant en Limburg die het bedrijf Aquilex doet ontstaan, dat ongeveer 4 miljoen Nederlanders van water gaat voorzien? Zo ja, wat waren uw overwegingen om met deze fusie in te stemmen? Bent u ervan op de hoogte dat hierdoor de Tilburgsche Waterleidingsmaatschappij (TWM) zal moeten fuseren met de Waterleidingsmaatschappij Oost Brabant (WOB) en dat door deze gedwongen fusering de huidige prijs – prestatieverhouding bij de Tilburgsche Waterleidingsmaatschappij zal verminderen en dat de prijs van water voor huishoudens en gebruikers in Midden-Brabant fors (15%) kan stijgen? Acht u dit wenselijk dan wel aanvaardbaar? Deelt u de opvatting dat in plaats van gedwongen fusering, het ook mogelijk moet zijn om verdere efficiency en kennisversterking te realiseren door het aangaan van strategische allianties en samenwerkingsverbanden zoals ook aangegeven in de hoofdlijnennotitie? Bent u bereid hier in overleg met de betrokken provinciebesturen actief op aan te sturen?	 In mijn brief aan de Tweede Kamer van 28 juni jl. (Tweede Kamer 1998–1999, 25 869, nr. 4) heb ik aangegeven in overleg te zullen treden met de drinkwatersector over het kabinetsstandpunt dat de waterleidingbedrijven in overheidseigendom dienen te blijven. In dit kader heb ik op 14 juli overleg gehad met waterleidingbedrijven uit de provincies Gelderland, Noord-Brabant en Limburg. Tijdens dit overleg is gebleken dat deze bedrijven het kabinetsstandpunt onderschrijven. Ook het initiatief om te komen tot samenwerking tussen deze bedrijven in het op te richten bedrijf Aquilex is aan de orde geweest. Bij deze gelegenheid heb ik mijn instemming met dit initiatief betuigd. Als gevolg van het van kracht worden van hoofdstuk III van de Waterleidingwet is in 1975 een proces in gang gezet gericht op het bewerkstelligen van een schaalvergroting in de waterleidingsector met het oog op de doelmatigheid van de openbare watervoorziening. Realisatie van de krachtens de Waterleidingwet opgestelde en goedgekeurde provinciale reorganisatieplannen heeft er toe geleid dat het aantal waterleidingbedrijven de afgelopen jaren sterk is verminderd. Enkele plannen, waaronder die voor Noord-Brabant, zijn echter nog steeds niet volledig tot uitvoering gebracht. De afhoudende opstelling van enkele in een groter geheel op te nemen bedrijven is hiervan de oorzaak. In haar brief aan de Tweede Kamer van 1 april 1997 (Tweede Kamer, 1996–1997, 23 168, nr. 13) heeft mijn voorgangster aangegeven dat met het oog op de doelmatigheid van de openbare drinkwatervoorziening een spoedige uitvoering van de goedgekeurde plannen gewenst is. Ook gaat deze brief in op het bereiken van de in het Beleidsplan Drink- en Industriewatervoorziening (Tweede Kamer, 1995–1996, 23 168, nr. 5) voorgestane verdere schaalvergroting. Het op dit punt uitgezette beleid wordt door mij voortgezet. Optimale inzet van bronnen en productiemiddelen, vergroting van leveringszekerheid en verzekering van de continuïteit zijn daarbij voor mij, naast meer algemene efficiencyvoordelen van schaalvergroting, belangrijke argumenten in het licht van een duurzame veiligstelling van de drinkwatervoorziening. De overname van de NV Tilburgsche Waterleidingmaatschappij (TWM) door de NV Waterleidingmaatschappij Oost-Brabant (WOB) is vastgelegd in het in 1992 door de Kroon goedgekeurde reorganisatieplan voor de openbare drinkwatervoorziening in Noord-Brabant. Deze overname staat los van een mogelijke fusie tussen waterleidingbedrijven van Gelderland, Noord-Brabant en Limburg. De provinciale reorganisatieplannen en de daarmee beoogde schaalvergroting zijn gericht op verhoging van de doelmatigheid en continuïteit in de drinkwatervoorziening. Dat neemt niet weg dat direct na de realisatie van fusies sprake kan zijn van enige prijsverhoging in delen van het voorzieningsgebied. Daar tegenover staan de op termijn te behalen voordelen van schaalvergroting voor alle afnemers. Het uiteindelijke resultaat voor de afnemers van de TWM na de overname door de WOB is nog niet bekend. Dit hangt af van het overnamebedrag dat wordt overeengekomen tussen de TWM en haar aandeelhouders (de gemeenten Tilburg en Goirle) en de WOB en van het te voeren tariefbeleid na de fusie. Ik verwacht dat partijen uit zullen komen op aanvaardbare tarieven. De in de hoofdlijnennotitie genoemde vorming van strategische allianties heeft betrekking op het traject van de noodzakelijke verdere versterking en schaalvergroting binnen de waterleidingsector in het vervolg op gerealiseerde provinciale reorganisatieplannen. Voor TWM is nu de uitvoering van het provinciale reorganisatieplan voor Noord-Brabant aan de orde. Ik zie geen aanleiding om overleg te voeren met het provinciaal bestuur van Noord-Brabant, dat er op gericht zou zijn een verder uitstel of afstel van de overname te bewerkstelligen.	 Volkshuisvesting, Ruimtelijke Ordening en Milieubeheer
 KVR10325.xml	 1999	 GroenLinks	 Vragen over de internationale effecten van de aanleg van het Eemssperrwerk voor het Waddenzeegebied en over reacties naar aanleiding van het aangevulde besluit van de Bezirksregierung Weser-Ems, waarmee de bouwstop is opgeheven.	 Bent u op de hoogte van de recente ontwikkeling inzake de aanleg van het Eemssperrwerk, te weten de aangevulde aanvraag van het Land Niedersachsen voor de bouw van een Eemssperrwerk en het aangevulde besluit (Planfeststellungsbeschluss) van de Bezirksregierung Weser-Ems, waarmee ook de bouwstop is opgeheven? Is het u bekend dat er in deze situatie nu weer de mogelijkheid bestaat te bouwen zonder dat op de bezwaren van de Duitse en Nederlandse personen en organisaties een besluit is genomen en zonder dat alle bezwaren van de Nederlandse regering zijn weggenomen? Hebt u inmiddels politiek overleg gehad met uw collega-minister Jüttner dan wel Trittin inzake de internationale gevolgen van de geplande aanleg van een Eemssperrwerk? Kunt u verslag doen van de inhoud en uitkomst van dat overleg? Is het waar dat u nog steeds geen reactie hebt gehad op één van de punten van zorg die u hebt geuit in uw brief van 8 april jl. aan de minister voor milieu van de deelstaat Niedersachsen, namelijk het ontbreken van een garantie voor adequate zuurstofnormen? Zo ja, welke vervolgstappen bent u concreet van plan om te nemen? Wat is uw inhoudelijk en politieke oordeel ten aanzien van deze hernieuwde aanvaag? Wat is uw mening over de reactie (zienswijze) die Nederlandse natuurbeschermingsorganisaties aan de Duitse instanties hebben verstuurd en waarvan u op 15 juni 1999 een kopie heeft ontvangen? Op welke wijze gaat u het internationale Waddengebied tegen de negatieve grensoverschrijdende effecten van dit project in de ontstane nieuwe situatie beschermen? Welke mogelijkheden zijn er voor Nederland om o.a. op basis van de uitkomsten van de Trilaterale Waddenzeeconferentie in Stade (1997) dit plan een halt toe te roepen? Hoe wilt u concreet reageren op het «aangevulde» besluit?	 Van de recente ontwikkelingen inzake de aanleg van het Emssperrwerk ben ik op de hoogte. Het is mij bekend dat de Bezirksregierung Weser-Ems met een aanvulling op het Planfeststellungsbesluss de bouwstop per 22 juli 1999 heeft opgeheven. Tot eind augustus 1999 konden bezwaarschriften worden ingediend tegen de opheffing van de bouwstop. Pas wanneer de rechter daarover een uitspraak heeft gedaan zal, naar ik heb begrepen, afhankelijk van de aard van de uitspraak, opdracht worden gegeven tot de feitelijke uitvoering. Deze uitspraak wordt medio oktober 1999 verwacht. Tot die tijd liggen de feitelijke werkzaamheden stil. In de bodemprocedure heeft de Duitse rechter overigens ook nog geen uitspraak gedaan. Zoals u bekend is heb ik bij brief van 8 april 1999 aan minister Jüttner het Nederlandse punt van zorg betreffende de zuurstofgehalten van het Eemswater nogmaals naar voren gebracht. Hierop ontving ik eind mei 1999 een antwoord waarin minister Jüttner uitlegt dat de Duitse autoriteiten op basis van modelberekeningen er van uitgaan dat te lage zuurstofgehalten niet zullen optreden en om die reden vasthoudt aan de in het Planfeststellungsbeschluss opgenomen zuurstofgehalten. Bij brief van 10 september 1999, heb ik geantwoord dat wij het kennelijk op dit punt niet eens kunnen worden. Ik heb derhalve voorgesteld deze zaak verder te bespreken in de Subcommissie Eems-Dollard van de Permanente Duits-Nederlandse Grenswaterencommissie. De Duitse autoriteiten hebben al eerder toegezegd dat Nederland door middel van de Subcommissie Eems-Dollard betrokken zal worden bij het opstellen van het bedieningsprotocol. Op deze wijze kunnen garanties worden verkregen met betrekking tot de zuurstofgehalten. Mocht blijken dat ook daar op dit punt geen voor Nederland aanvaardbare oplossing wordt gevonden dan zal ik in nader politiek overleg treden met mijn Duitse collega-ministers. Een afschrift van bovengenoemde briefwisseling voeg ik bij als bijlage. Ten aanzien van de vraag naar mijn inhoudelijke en politieke oordeel ten aanzien van deze hernieuwde aanvraag merk ik op, zoals ik ook tijdens het Algemeen Overleg van 2 december 1998 over dit onderwerp naar voren heb gebracht, dat de Nederlandse regering zich in haar reactie beperkt tot mogelijk grensoverschrijdende milieu-gevolgen van de aanleg en het gebruik van het Eemssperrwerk. Uitgangspunt voor de Nederlandse regering is steeds geweest dat de aanleg en het gebruik van het Eemssperrwerk geen belangrijke nadelige gevolgen voor het Eems-estuarium en de Waddenzee, mogen hebben. De reactie van de Nederlandse natuurbeschermingsorganisaties van 15 juni 1999 aan de Duitse instanties wordt door mij gedeeld voor zover het deze aspecten betreft. De Nederlandse regering gaat ervan uit dat er geen belangrijke nadelige grensoverschrijdende gevolgen van dit project in het Waddengebied mogen optreden. Hiertoe heeft zij garanties gevraagd en randvoorwaarden gesteld aan de Duitse autoriteiten. Ook is met de Duitse autoriteiten op basis van een briefwisseling overeengekomen dat, mocht het tot aanleg komen, er een bedieningsprotocol en een monitoringsprogramma worden opgesteld waarbij ook Nederland betrokken zal worden. In het Trilaterale Waddenzee Plan van de Trilaterale Waddenzeeconferentie in Stade (1997) is in paragraaf 6.1.1. bepaald dat in estuaria grenzend aan de Waddenzee nieuwe bouwwerken op een dergelijke manier zullen worden uitgevoerd dat de milieu-effecten tot een minimum worden beperkt en dat blijvende of langdurige effecten worden voorkomen en, als dit niet mogelijk is, worden gecompenseerd. In de namens de Nederlandse regering verzonden Aides Memoires is bij voortduring gewezen op het belang van deze uitgangspunten. De aanvulling op het Planfeststellungsbeschluss is door de Duitse autoriteiten uitsluitend toegezonden aan partijen die zijn betrokken in de juridische procedure. Voor Nederland zijn dit de Provincie Groningen en de Waddenvereniging. Voor de Nederlandse regering, niet behorende tot de partijen in deze juridische procedure, is het niet mogelijk in formele zin te reageren op de aanvulling. In het kader van mijn bestuurlijke en politieke betrokkenheid bij het voorkomen van belangrijke nadelige grensoverschrijdende milieu-gevolgen wordt dezerzijds contact onderhouden met degenen die wel partij zijn in de juridische procedure. Ik ben bereid de nodige verdere stappen richting Duitse autoriteiten te nemen.	 Volkshuisvesting, Ruimtelijke Ordening en Milieubeheer
 KVR10326.xml	 1999	 GroenLinks	 Vragen over de financiering van de stichting Jeugd en Techniek Nederland die sterk afneemt, waardoor de voortzetting en uitbreiding van haar activiteiten in gevaar komt.	 Kent u de stichting Jeugd en Techniek Nederland, die als doelstelling heeft om de interesse van jongeren voor de techniek en de natuurwetenschappen te bevorderen? Deelt u de mening dat de stichting Jeugd en Techniek Nederland een nuttige bijdrage levert aan de stimulering van de interesse van jongeren voor de techniek en de natuurwetenschappen? Deelt u de mening dat het stimuleren van deze interesse een belangrijke doelstelling is in een tijd van afnemende belangstelling voor de technische- en bèta-opleidingen? Bent u op de hoogte van het feit dat de financiering van de stichting Jeugd en Techniek Nederland sterk afneemt, waardoor de voortzetting en uitbreiding van haar activiteiten in gevaar komt? Deelt u de mening dat het zonde zou zijn om opgebouwde expertise op het terrein van de stimulering van de interesse van jongeren voor de techniek en de natuurwetenschappen verloren te laten gaan? Ziet u mogelijkheden om de Stichting Jeugd en Techniek te ondersteunen, zodat zij haar activiteiten kan voortzetten of zelfs uitbreiden?	 Ja. Op regionaal niveau levert de stichting Jeugd en Techniek Nederland (JeT), zoals zovele regionale organisaties, een nuttige bijdrage aan de stimulering van de interesse van jongeren voor de techniek en de natuurwetenschappen. Het stimuleren van de interesse van jongeren voor de techniek en natuurwetenschappen acht ik van groot belang in een tijd van afnemende belangstelling voor de technische en bèta-opleidingen en een grote behoefte van afgestudeerden van deze opleidingen op de arbeidsmarkt. In dit kader worden er op lokaal en regionaal niveau reeds diverse activiteiten ontwikkeld om de interesse van jongeren voor de techniek en de natuurwetenschappen te vergroten. Uit het verleden is naar voren gekomen dat een gezamenlijke aanpak van partijen, waarbij een goede aansluiting van de diverse initiatieven voorop staat, van groot belang is. Om dit te bewerkstelligen heeft het kabinet in 1998, tezamen met werkgevers, de onderwijskoepels en arbeidsvoorziening Nederland, de stichting AXIS in het leven geroepen. AXIS heeft als een van de doelen om initiatieven te bundelen en een gezamenlijke aanpak tot stand te brengen. Onder andere hiervoor heb ik tezamen met de minister van Economische Zaken een budget van 40 Mf voor een periode van 4 jaar beschikbaar gesteld. Ja, uit de mij ter beschikking staande informatie leid ik af dat de ontwikkelcapaciteit van de stichting JeT ten behoeve van de uitbreiding van activiteiten vanaf 1 januari onder druk kan komen te staan als gevolg van een wijziging in het beleid van de belangrijkste subsidieverlener tot op heden, in casu de stichting weten. Vooralsnog deel ik echter niet de vrees dat dit daadwerkelijk het geval zal zijn, omdat de stichting JeT in 2000 wil beschikken over een permanent activiteitencentrum. Ik ga er van uit dat de huidige opgebouwde expertise daarbinnen zal cumuleren. Nee, ik zie hier geen mogelijkheden toe. Voor eventuele aanvullende subsidiëring kan de stichting JeT zich mogelijk met succes melden bij landelijke organisaties als bijvoorbeeld AXIS, maar ook bij de lokale overheden en bedrijfsleven.	 Onderwijs, Cultuur en Wetenschappen
 KVR10327.xml	 1999	 VVD	 Vragen over de voortgang van en de controle op de EU-voedselhulp aan Rusland (zie ook Kamerstuk 21501-20, nr. 92).	 Kunt u ons nader informeren over de in uw brief van 21 juni 1999 (Kamerstuk 21 501-20 nr. 92) genoemde «regelmatige verslaglegging door Rusland aan de Commissie, en vervolgens door de Commissie aan de Raad en de lidstaten over de voortgang van de hulp»? Kunt u ons deze verslagen doen toekomen? Kunt u aangeven wat inmiddels de omvang is van het tegenwaardefonds, wie het beheert en hoe het toezicht daarop is geregeld? Gaat de voedselhulp nog steeds door? Wat was het oorspronkelijke doel van deze hulp? Wat is thans het doel van deze hulp? In hoeverre werkt deze voedselhulp marktverstorend in Rusland? Hebben er reeds ad hoc controles plaatsgevonden door de Europese Rekenkamer en met welk resultaat?	 De Europese Commissie heeft een eerste tussentijds verslag uitgebracht aan de lidstaten in juni 1999. Dit document gaat U hierbij toe . Medio oktober 1999 verwacht de Commissie de volgende voortgangsrapportage te kunnen presenteren. De algemene evaluatie door de Commissie van de gehele voedselhulpoperatie zal naar verwachting medio 2000 zijn afgerond. Rond laatstgenoemd tijdstip zal ook de door de lidstaten gevraagde financiële audit van een derde onafhankelijke partij beschikbaar zijn. Zodra schriftelijke rapportages beschikbaar zijn, zal ik deze aan Uw Kamer doen toekomen. Daarnaast heeft de Europese Commissie ook regelmatig mondeling in de Raad een toelichting gegeven op de stand van zaken. Per 16 september bedroeg de omvang van de tegenwaardefondsen 1142 miljoen roebel. Het fonds wordt beheerd door het Russische Ministerie van Financiën dat wekelijks rapporteert aan een werkgroep waarin naast verscheidene Russische Ministeries ook de Europese Commissie zitting heeft. Besluitvorming in de werkgroep over aanwending van de tegenwaardefondsen geschiedt op basis van unanimiteit. Het grootste deel van de landbouwproducten is thans onderweg naar of is reeds gearriveerd in Rusland. Het oorspronkelijke doel van de hulp, het voorzien van de bevolking in de afgelegen regio’s van de Russische Federatie van voedsel tegen betaalbare prijzen, is niet gewijzigd. In welke mate de invoer van de voedselhulp marktverstorend is, is moeilijk aan te tonen. Krantenberichten, dat de Russische Federatie het afgelopen jaar een recordhoeveelheid graan naar het buitenland heeft geëxporteerd, kunnen enigszins worden genuanceerd. Het gaat om een in verhouding tot de totale Russische graanproductie beperkte hoeveelheid broodtarwe die zou zijn uitgevoerd naar het buitenland. Een en ander kan worden verklaard door de grote interne bureaucratische barrières (regionale exportverboden, belastingen, etc) die het vrij verkeer van landbouwproducten binnen de Russische Federatie belemmeren. Daardoor is het voor handelaren aantrekkelijker om graan naar het buitenland te exporteren dan het product naar deficitaire gebieden binnen de Russische Federatie te vervoeren. De Europese Rekenkamer heeft in juni jl. een eerste controle uitgevoerd in Rusland. Het rapport is nog niet beschikbaar. Een aanvullende missie zal in november 1999 worden uitgevoerd. Bijlagen ter inzage gelegd bij de afdeling Parlementaire Documentatie	 Buitenlandse Zaken
 KVR10329.xml	 1999	 SP	 Vragen naar aanleiding van de forse daling in 1999 van het aantal beschikbare nieren voor transplantatie.	 Is het waar dat het aantal beschikbare postmortale nieren in 1999 wederom fors gedaald is ten opzichte van 1998? Zo ja, hoe verklaart u dat? Herinnert u zich mijn vragen over financiering van een experiment met donororgaan-uitnameteams? Is dit inmiddels gestart en wat zijn de ervaringen hiermee? Erkent u dat een van de oorzaken is dat ziekenhuizen te weinig potentiële donoren opsporen en het protocol in deze onvoldoende naleven? Zo ja, kunt u beamen dat dit te maken heeft met werkdruk en kosten rondom een donoroperatie of bent u bereid dit te onderzoeken en zonodig de vergoeding aan te passen? Hebt u kennis genomen van de voorstellen van de Nierstichting aan de ziekenhuizen om een donatiecoördinator aan te stellen waarbij deze stichting tevens bereid is de kosten van operatie en coördinator (tijdelijk) voor haar rekening te nemen indien een ziekenhuis hier niet toe in staat is? Zo ja, vindt u dit geen taak voor de overheid en bent u bereid een project met donatiecoördinatoren te financieren? Herinnert u zich de behandeling van de wet op de orgaandonatie in de Eerste Kamer waarin u op vragen van het Eerste Kamerlid Ruers antwoordde dat «Als het gaat om acties in de richting van ziekenhuizen teneinde de knelpunten in de organisatie weg te nemen, hebben wij te maken met een doel dat boven alles uitgaat, namelijk de zorg dat de wachtlijsten zo snel mogelijk worden weggewerkt»? Zo ja, vindt u dat u voldoende heeft ondernomen om deze knelpunten weg te nemen? Is het waar dat de wachtlijst voor niertransplantatie sinds eind 1997 met een kwart is gegroeid, er thans ruim 1250 mensen op de wachtlijst staan en dat het tekort aan orgaandonoren jaarlijks 160 mensen het leven kost, waarvan de helft nierpatiënten? Zo ja, wat gaat u hiertegen ondernemen? Aanhangsel Handelingen, nr. 292, Vergaderjaar 1998–1999. GPD, 11 september 1999 Handelingen Eerste Kamer, 21 mei 1996 Algemeen Dagblad, 13 september 1999	 Het is juist dat in de eerste zes maanden van dit jaar het aantal beschikbare organen voor transplantatie met ongeveer twintig procent is afgenomen. Het aantal weefseldonaties laat daarentegen een licht stijgende lijn zien. De oorzaken van de afname van het aanbod van beschikbare donororganen zijn niet duidelijk. In de eerste acht maanden van 1998 was het aanbod 20% lager dan over dezelfde periode in 1997. In de laatste vier maanden van 1998, nadat het raadplegen van het Donorregister operationeel werd, was er een zeker herstel en kwam het aantal donoren weer op het oude niveau terug van 1996 en 1997. De daling die in de eerste helft van dit jaar heeft plaatsgevonden, is voor mij aanleiding geweest de Nederlandse Transplantatie Stichting (NTS) te vragen een onderzoek te starten naar de oorzaken van deze terugloop. De verwachting is dat over enkele maanden de resultaten bekend zullen zijn. Uiteraard zal ik uw Kamer van de resultaten op de hoogte stellen. Ja. In december 1998 heb ik het COTG verzocht voor een adequate financiering van de landelijke uitnameteams te zorgen en in mei van dit jaar zijn de uitnameteams van start gegaan. Het is nu nog te vroeg om conclusies te trekken. Ik heb aan het College voor zorgverzekeringen verzocht het experiment te evalueren. Uit recent onderzoek is inderdaad gebleken dat niet elke potentiële donor als donor herkend wordt. Een van de oorzaken is een kennistekort over contra-indicaties voor orgaan- en weefseldonatie. Pro Donor, een project dat door mij wordt gesubsidieerd en door NTS wordt uitgevoerd, tracht hierin verbetering te brengen. Ook tracht Pro Donor ziekenhuizen te laten werken met zogenaamde donatieformulieren die bij elk overlijden moeten worden ingevuld. Dit verscherpt de alertheid van artsen bij het detecteren van potentiële donoren. Bovendien wordt in de modelprotocollen orgaan- en weefseldonatie die op mijn verzoek door de Nederlandse Transplantatie Vereniging en het Centraal Begeleidingsorgaan voor de Intercollegiale Toetsing zijn opgesteld en die aan alle ziekenhuizen en verpleeghuizen ter beschikking zijn gesteld, ingegaan op de criteria en contra-indicaties voor orgaandonatie. Om inzicht te krijgen in de vraag of en in hoeverre de ziekenhuizen het protocol naleven heb ik in juli van dit jaar de Inspectie voor de Gezondheidszorg (IGZ) verzocht dit te onderzoeken. Begin volgend jaar verwacht ik de rapportage van de IGZ. Ik kan op dit moment niet beamen dat er minder donororganen beschikbaar komen vanwege de werkdruk in de ziekenhuizen. Allereerst zijn er tussen de ziekenhuizen onderling grote verschillen in aantallen orgaandonormeldingen en weefseldonaties. Het is niet aannemelijk dat deze verschillen louter het gevolg zijn van verschillen in werkdruk. Voor mij staat dan ook in zijn algemeenheid niet vast dat artsen geen tijd hebben om het Donorregister te raadplegen. Bovendien is het opvallend dat het aantal raadplegingen van het Donorregister tot april van dit jaar gestaag is toegenomen (van 207 in september tot 420 in maart jl.). Daarna was er sprake van een zekere terugval en op dit ogenblik bedraagt het aantal raadplegingen gemiddeld ongeveer 300 per maand. Ruim 40% van de raadplegingen was een «hit» (dat wil zeggen betrof iemand die daadwerkelijk was geregistreerd), gemiddeld was ongeveer 65% van deze raadplegingen positief ten aanzien van het donorschap. Daarnaast kunnen ook de «non hits» na raadpleging en toestemming van de nabestaanden tot transplantatie leiden. Op dit moment heb ik dan ook geen goede verklaring voor het feit dat het aantal raadplegingen niet heeft geleid tot meer transplantaties. Tenslotte zien we ook in de andere landen in het Eurotransplantgebied een fluctuerend beeld als het gaat om het aanbod van donororganen en weefsels. Zo doet zich thans ook in Duitsland een aanzienlijke daling van het aanbod van donororganen voor. Niet duidelijk is of sprake is van een tijdelijke terugval of dat sprake is van structurele oorzaken. Ook heb ik vooralsnog geen reden om aan te nemen dat terugloop in het aanbod van beschikbare donororganen direct te maken heeft met de kosten rondom een donoroperatie. In de eerste plaats heb ik geld ter beschikking gesteld voor de landelijke uitnameteams. Deze teams zijn voor de ziekenhuizen op afroep beschikbaar om een donoroperatie uit te voeren. Daarnaast krijgen de ziekenhuizen naast de reguliere budgetten uit productieafspraken een kostenvergoeding voor de verrichte donatieactiviteiten. Deze kostenvergoedingen worden in het overleg tussen NTS en Zorgverzekeraars Nederland door het COTG vastgesteld. Ik ben van mening dat er sprake moet zijn van een reële kostenvergoeding. De financiële vergoeding mag in elk geval geen doorslaggevende rol spelen bij het uitvoeren van een donoroperatie. Voor zover partijen menen dat de huidige kostenvergoeding ontoereikend zou zijn kunnen zij een verzoek indienen bij het COTG om de desbetreffende tarieven aan te passen. Naar ik van de Nierstichting heb begrepen is het de bedoeling in een pilot in een vijftal ziekenhuizen donatiecoördinatoren te financieren die een rol zouden kunnen spelen bij de donatieprocedures. Het is niet juist dat de stichting tevens de kosten van operatie voor haar rekening neemt. Dit laatste is in beginsel niet nodig omdat de kosten die de ziekenhuizen hiervoor maken vergoed worden (zie ook het antwoord op vraag 3). Naar verluidt is ook het project van de Nierstichting in essentie gericht op het vergroten van de alertheid van de artsen om potentiële orgaandonoren te detecteren. In dié zin zie ik duidelijke overeenkomsten met het door mij gesubsidieerde project Pro Donor. Ik sta dan ook positief tegenover het initiatief van de Nierstichting dat een welkome aanvulling kan zijn op het door mij reeds ingezette beleid. Hoewel het voorstel van de Nierstichting nog verder uitgewerkt moet worden acht ik het gewenst – vanwege de mogelijke overeenkomsten met Pro Donor – dat er afstemming plaatsvindt met Pro Donor. Ja. Zoals ik in mijn brief inzake eindrapportage uitvoering WOD van 3 januari 1999 aan de Kamer heb aangegeven geef ik prioriteit aan het vergroten van de bereidheid van artsen om donatieprocedures uit te voeren. Daartoe heb ik een aantal faciliterende maatregelen getroffen. – Allereerst is het belangrijk lacunes op het gebied van kennis en vaardigheden weg te nemen. Pro Donor ondersteunt de ziekenhuizen en de beroepsbeoefenaren op dat vlak. – Met ingang van dit jaar heb ik NTS subsidie gegeven om de functie van medische vraagbaak te vervullen. Dit is een centraal informatiepunt voor de medische beroepsbeoefenaren en de ziekenhuizen. Vragen omtrent donorcriteria, consequenties van de WOD voor de medische praktijk, mogelijkheden voor training en ondersteuning moeten door dit centraal punt worden beantwoord. – In december 1998 heb ik het COTG verzocht de landelijke uitnameteams adequaat te financieren. Deze teams die in mei van dit jaar van start zijn gegaan kunnen een belangrijk deel van de «rompslomp» die artsen en ziekenhuizen ondervinden bij orgaan- en weefseldonatieprocedures uit handen nemen. Voor wat betreft overige maatregelen het volgende. Allereerst denk ik dat het onderzoek van de IGZ een positief effect zal hebben op het gebruik van het model protocol orgaan/weefseldonatie. Ook verwacht ik een positief effect van de brief die onlangs door het Donorregister naar de ziekenhuisbesturen is gestuurd om ze te herinneren aan de wettelijke verplichtingen die voortvloeien uit de WOD. Verder heb ik in juli van dit jaar een organisatie-adviesbureau gevraagd de raadpleegfunctie die door NTS wordt uitgevoerd ten behoeve van de artsen die het Donorregister raadplegen te evalueren. De kwaliteit en de snelheid van de afhandeling van de raadpleegprocedures is daar een onderdeel van. De resultaten van de evaluatie zullen binnenkort bekend zijn. Tenslotte wil ik de resultaten van het onderzoek van NTS naar de oorzaken van de terugloop van het aantal beschikbare donororganen afwachten. De uitkomsten van genoemde onderzoeken zullen waarschijnlijk handvatten bieden om gericht verdere maatregelen te kunnen nemen. Het is juist dat er thans ruim 1250 mensen op de wachtlijst voor niertransplantatie staan en dat sinds eind 1997 de wachtlijst met ongeveer een kwart is gegroeid. De totale mortaliteit op de wachtlijst was is 1997 totaal voor alle organen 165 en nam af naar 114 in 1998. In 1997 overleden 125 patiënten op de nierwachtlijst ten opzichte van 84 in 1998. Er zijn mij geen gegevens bekend over een directe relatie tussen het jaarlijks aantal sterfgevallen en het tekort aan organen en orgaantransplantaties. Dit neemt niet weg dat de groei van de wachtlijst verontrustend is. In algemene zin is het aanbod van donororganen en -weefsels afhankelijk van de volgende factoren: – het aanbod van medisch gezien geschikte donoren – het aantal toestemmingen voor donatie (al dan niet als gevolg van een na de campagne geregistreerde wilsbeschikking) – mogelijkheden van en bereidheid bij artsen om tot donatieprocedures over te gaan. In mijn brief aan de Kamer van 13 januari 1999 inzake de eindrapportage uitvoering WOD ben ik uitvoerig op deze factoren ingegaan. Zoals ik ook aan de Kamer heb geschreven geef ik prioriteit aan stimulerende maatregelen voor een betere inbedding van de orgaandonatie in de ziekenhuizen. In het antwoord op vraag 5 ga ik nader in op door mij genomen en nog te nemen maatregelen.	 Volksgezondheid, Welzijn en Sport (VWS)
 KVR1033.xml	 1995	 VVD	 	 Is het bericht waar, als zou een twaalfjarige Marokkaanse jongen die beide benen mist, bij gebrek aan een verblijfstitel binnen twee weken het land worden uitgezet, terwijl hij over zes weken twee protheses ontvangt, waarvoor de middelen door particulier initiatief bijeengebracht zijn? Bent u bereid de jongen alsnog een verblijfstitel te verschaffen, voor de beperkte periode dat hij de protheses, na ontvangst, kan leren gebruiken? Zo neen, waarom niet? De Telegraaf, 5 januari 1995	 De aanvraag om een verblijfsvergunning voor het in de vragen bedoelde Marokkaanse kind is op 23 september 1994 afgewezen, mede op grond van het medisch oordeel van de Geneeskundig Inspecteur (GI) bij het Ministerie van ingediende bezwaarschrift heb ik nader advies gevraagd aan de GI. Op grond van een voorlopige eerste reactie van de GI heb ik in het licht van de inmiddels voortgeschreden behandeling van betrokkene op 5 januari 1995 besloten de uitzetting voorlopig achterwege te laten. Zodra ik het definitieve advies van de GI heb ontvangen zal ik mij opnieuw beraden.	 Justitie
 KVR10330.xml	 1999	 CDA	 Vragen naar aanleiding van aanbevelingen in het rapport ''Dumped chemical weapons in the sea-options''.	 Hebt u kennis genomen van de publicatie «Dumped chemical weapons in the sea-options» en met name van de in bovengenoemd rapport opgenomen aanbevelingen? Bent u bereid eraan mee te werken dat op alle officiële zeekaarten de plaatsen van de gedumpte chemische munitie duidelijk worden vermeld, inclusief die van scheepswrakken geladen met chemische munitie? Bent u bereid de staatsaansprakelijkheid voor letsel- en andere schade van vissers en strandbezoekers bij calamiteiten met chemische wapens te garanderen? Wat verstaat u onder «redelijke maatregelen» genoemd in het zeerechtverdrag UNCLOS III om verontreiniging van het zeemilieu met mosterdgasplakkaten uit de lekkende chemische munitie in de Noordzee en het Skagerak met moderne technische middelen te voorkomen? Bent u bereid deze kwestie in Europees verband aan te kaarten met het oog op een oplossing alsmede de daarvoor benodigde financiële middelen? Onder redactie van Prof. dr. E. K. Duursma, uitgegeven door de Dr. A. H. Heineken Foundation for the Environment, Amsterdam, Juni 1999	 	 Verkeer en Waterstaat
 KVR10331.xml	 1999	 SP	 Vragen naar aanleiding van de noodkreet van de Meldpunten Kindermishandeling (NOS Journaal van 8 september 1999) dat zij regelmatig niets kunnen doen vanwege de forse wachtlijsten in de jeugdzorg.	 Hebt u kennisgenomen van de noodkreet van de Meldpunten Kindermishandeling dat zij regelmatig niets kunnen doen vanwege de forse wachtlijsten in de jeugdzorg? Erkent u dat als gevolg hiervan in een aantal situaties de mishandeling blijft voortduren en dat dit tot ernstige situaties kan leiden? Zo ja, vindt u dit aanvaardbaar? Onderschrijft u dat het hier om een groep gaat waarbij de hulpverlening vaak actief op dient te treden? Zo ja, wat is uw oordeel indien dit niet altijd gebeurt? Wat is uw antwoord op het verzoek van de Raad van Kinderbescherming om onderzoek te doen naar de lange wachtlijsten in de jeugdzorg? Bent u van mening dat in een situatie van kindermishandeling direct hulp geboden moet kunnen worden? Zo ja, in hoeveel situaties is dat niet het geval en hoe gaat u dit oplossen? Journaal, 8 september 1999	 Ja. Ik heb in het betreffende NOS-journaal van 8 september jl. mijn reactie gegeven. Over individuele gevallen kan ik bij gebrek aan gegevens geen oordeel geven. Elke situatie waarbij sprake is van (voortdurende) kindermishandeling is onaanvaardbaar. Hulpverlening dient adequaat, dus actief, op te treden in bedoelde situaties. Op regionaal niveau moet naar oplossingen worden gezocht. Daar kunnen in de zorgtoewijzing voor het geïndiceerde aanbod jeugdzorg prioriteiten worden gesteld. De Raad heeft in een reactie op de uitspraken in de uitzending gewezen op de noodzaak van een analyse van de redenen die leiden tot het bestaan van wachtlijsten. Signalen over wachtlijstproblematiek in de jeugdzorg zijn er al langer. Er wordt nog niet eenduidig geregistreerd en daardoor ontbreken op landelijk niveau betrouwbare gegevens. Er wordt wel hard aan gewerkt om dit te verbeteren (het nieuwe beleidsinformatiesysteem Jeugdzorg). Voor de aanpak van de wachtlijsten, de AMK’s en de bureaus jeugdzorg krijgen de provincies en grootstedelijke regio’s extra middelen oplopend tot f 110 miljoen in 2002. Daarmee kunnen zij oplossingen bewerkstelligen, op maat, voor de regio’s. Voor het antwoord op deze vraag verwijs ik naar de antwoorden op de vragen 3 en 4. In aanvulling daarop vermeld ik dat directe hulpverlening afhankelijk is van de inschatting van de ernst van de situatie. In zeer ernstige, acute situaties dient crisisinterventie plaats te vinden. Dit kan hetzij in vrijwillig kader plaatsvinden, hetzij door melding aan de Raad wanneer een acute maatregel van kinderbescherming is gerechtvaardigd.	 Volksgezondheid, Welzijn en Sport
 KVR10332.xml	 1999	 SP	 Vragen naar aanleiding van een onderzoek van de Keuringsdienst van Waren, waarbij de conclusie was dat geen van de onderzochte machines voldeed aan de fundamentele eisen gesteld bij of krachtens het Warenwetbesluit machines.	 Kent u de conclusies van het onderzoek van de Keuringsdienst van Waren over de veiligheid van werkbankslijpmachines, kolomboormachines en lintzaagmachines? Wat voor gevolgen verbindt u aan de conclusie van het onderzoek, dat «geen van de onderzochte machines voldeed aan de fundamentele eisen gesteld bij of krachtens het Warenwetbesluit machines»? Hebben de door de Keuringsdienst aan de fabrikanten/importeurs verstrekte waarschuwingen al effect gehad op de kwaliteit van de producten en handleidingen? Zo neen, op welke termijn kan dit worden vastgesteld? Project 96/05, rapportage, 23 januari 1998	 Ja. Naar aanleiding van de conclusies van het onderzoek is door de Inspectie Gezondheidsbescherming, Waren en Veterinaire Zaken (IW&V) een gerichte handhavingcampagne in de vorm van officiële waarschuwingen in de gehele betrokken bedrijfsbranche ingezet. De ingezette handhavingactiviteiten hebben een zekere beroering in de markt veroorzaakt. Zo leiden de hier in het geding zijnde Europeesrechtelijke productveiligheidseisen in sommige gevallen tot interpretatiediscussies tussen de IW&V en de branche. Door de branche wordt in dit verband onder meer gesteld dat de betrokken producten in andere EU-lidstaten ongemoeid worden gelaten. Ingevolge de systematiek van de Europese wetgeving in kwestie, is de Europese Commissie ook in deze discussies betrokken geraakt. Een en ander maakte het noodzakelijk om in aansluiting op de uitgevaardigde waarschuwingen tot duidelijke landelijke afspraken te komen op welke wijze en binnen welk tijdpad de branche aan haar wettelijke verplichtingen zal moeten voldoen. Deze afspraken zijn recent tot stand gekomen. Binnen een termijn van een jaar zal sprake moeten zijn van een productaanbod dat in overeenstemming is met de wettelijke productveiligheidsvoorschriften ter zake. Zo niet, dan zullen verdergaande maatregelen worden getroffen.	 Volksgezondheid, Welzijn en Sport
 KVR10334.xml	 1999	 CDA	 Vragen naar aanleiding van het bericht in Cobouw van 20 september 1999 dat de kosten voor grote infrastructurele projecten, in het bijzonder de HSL, veel hoger dreigen uit te vallen dan geraamd.	 Is het waar, dat de kosten voor grote infrastructurele projecten, in het bijzonder de HSL, veel hoger (dreigen) uit (te) vallen, dan geraamd? Zo ja, kunt u aangeven wat de orde van de grootte is van deze hogere prijs en in hoeverre hiermee de begroting voor het HSL-project naar boven zal moeten worden bijgesteld? Geldt deze kostenoverschrijding overigens ook voor de aanleg van de HSL-tunnel onder het groene hart? Is het waar, dat u de bouwsector gewaarschuwd hebt voor deze te hoge prijzen en dat u in dit verband hebt aangegeven te streven naar een grotere inbreng van buitenlandse bouwers? In hoeverre is dit reëel gegeven het feit dat in bijna alle consortia reeds grote buitenlandse partijen vertegenwoordigd zijn? In hoeverre valt uw opstelling te rijmen met de eerdere inzet van het Kabinet («paars op zijn best») om te streven naar een sterke betrokkenheid van Nederlandse bouwers bij de grote infrastructurele projecten teneinde know-how en vakkennis te vergroten? Welke tijdsconsequenties zal overigens het intensiveren van buitenlandse betrokkenheid bij de aanbesteding van het HSL-project (gaan) hebben? Wat is volgens u de oorzaak van de prijsstijging? In hoeverre heeft de gekozen aanbestedingsvorm van design & construct een prijsopdrijvend effect? Vindt u het niet redelijk dat aannemers van deze werken de grotere risico’s die zij daarbij aangaan, vertalen in een extra risico-opslag? Overweegt u – gegeven deze prijsontwikkeling – om alsnog over te stappen op een meer tradionele manier van aanbesteding? Cobouw, 20 september 1999	 Wegens lopende aanbestedingen en onderhandelingen kan ik op de eerste vraag nog geen antwoord geven. Ja; zie ook 3. Wel is het zo dat de aanbesteding van de boortunnel in deze zin geen reden tot zorgen geeft, zie ook 4. Ik heb groot vertrouwen in de know-how en daadkracht van de Nederlandse bouwers, ook als zij moeten opereren in een transparante Europese aanbesteding. Het is dan ook wel van belang dit vertrouwen bevestigd te zien in de aanbiedingen van deze Nederlandse bouwers. Zolang de beoordelingsfase voor diverse projectdelen nog gaande is; is het mij niet mogelijk mij uit te spreken over eventuele consequenties, waaronder ook die in tijd. Ik wil volstaan met het refereren aan het aanbestedingstraject voor de boortunnel onder het Groene Hart, een aanbestedingsvorm van Design & Construct bij uitstek. De aanbiedende partijen waaronder zowel Nederlandse als ook buitenlandse consortia, hebben hier ontwerpen van een zeer hoge kwaliteit gepresenteerd zonder de door u gememoreerde prijsverhogende effecten. Juist bij dit projectonderdeel met de innovatieve boortunneltechniek blijkt het risicoprofiel niet kenmerkend het prijsniveau te beïnvloeden. Overigens is door de Nederlandse bouwers de laatste jaren actief gepleit voor toepassing van dit type D- en C-contracten, omdat daarmee hun know-how maximaal kon worden ingezet.	 Verkeer en Waterstaat
 KVR10335.xml	 1999	 PvdA	 Vragen naar aanleiding van het bericht in het Parool van 7 augustus 1999 over het feit dat in de Amsterdamse regio bij een ramp een tekort kan ontstaan van circa twintig ambulances.	 Hebt u kennisgenomen van het feit dat in de Amsterdamse regio bij een ramp een tekort kan ontstaan van circa twintig ambulances? Welke concrete gevolgen voor betrokken slachtoffers kan dit tekort hebben ingeval van een ramp of zwaar ongeval? Zal de benodigde 2,5 miljoen gulden om dit tekort op te heffen beschikbaar komen uit het onlangs aangekondigde bedrag van 35 miljoen gulden voor de medische hulpverlening bij rampen en zware ongevallen? Zo neen, overweegt u de ontbrekende gelden op korte termijn anderszins ter beschikking te stellen? Bestaat ook in andere regio’s een tekort aan ambulances die ten tijde van een ramp of andere calamiteit beschikbaar zouden moeten zijn? Het Parool, 7 augustus 1999	 Ja, ik heb kennisgenomen van de mening van het bestuur van de gemeenschappelijke regeling Geneeskundige Hulpverlening bij Rampen in de Agglomeratie Amsterdam (G.R.A.M.). Onlangs heeft het G.R.A.M.-bestuur mij in het kader van het project Geneeskundige Hulpverlening bij Ongevallen en Rampen (pGHOR) een plan van aanpak gestuurd. In dit plan van aanpak wordt aangegeven hoe de in de G.R.A.M.-regio samenwerkende gemeenten de GHOR willen verbeteren inclusief de financiële consequenties daarvan. In het plan van aanpak wordt door het bestuur van de G.R.A.M.-regio een keuze gemaakt voor een bepaald veiligheidsniveau. Eén en ander overeenkomstig de daarvoor bestaande verdeling van bevoegdheden onder andere in de Wet geneeskundige hulpverlening bij rampen en zware ongevallen. Het bestuur erkent daarbij dat de financiële verantwoordelijkheid voor de GHOR een gedeelde verantwoordelijkheid is van zowel gemeentebesturen, rijk als zorgverzekeraars. Het rijk verleent op basis van de vigerende regelgeving een substantiële financiële tegemoetkoming. Voor de goede orde zij vermeld dat de 16 gemeenten gezamenlijk 81 610 gulden bijdragen en de rijksoverheid 711 588 gulden. De genoemde rijksbijdrage wordt verleend op basis van het Besluit doeluitkering bestrijding van rampen en zware ongevallen (BDUR) en is bestemd voor het geneeskundig deel van de rampenbestrijding. Daarnaast stelt het rijk jaarlijks structureel 350 000 gulden beschikbaar voor het instellen van een Regionaal Geneeskundige Functie (RGF) en 150 000 structureel voor het operationaliseren van de 3 door het rijk aan de G.R.A.M.-regio ter beschikking gestelde Geneeskundige Combinaties (GNK-combinaties) met een waarde van 1,5 mln gulden. De 16 gemeenten binnen de G.R.A.M.-regio hebben aangegeven voorshands geen extra voorzieningen te treffen en personele uitgaven te doen ten behoeve van de GHOR. Onlangs is in een brief van mijn ministerie het G.R.A.M.-bestuur geïnformeerd dat de gemeentelijke bijdrage sterk achterblijft in vergelijking met wat in andere regio’s gebruikelijk is. In iedere regio kunnen zich situaties voordoen waarbij het aantal beschikbare ambulances niet toereikend is voor een ramp, want inherent aan het begrip ramp is het gegeven dat de vraag de beschikbare capaciteiten overstijgt. Het Nederlandse systeem van rampenbestrijding is gebaseerd op opschaling van de reguliere hulpverleningdiensten. Ook de geneeskundige hulpverlening bij ongevallen en rampen is gebaseerd op het opschalingsmodel. De centrale post ambulancevervoer (CPA) kan op grond van het ambulancebijstandsplan bijstand van andere regio’s vragen. Bovendien kan de CPA de door mijn ministerie beschikbaar gestelde GNK-combinaties inzetten. Overigens wijs ik erop dat bij een goede beheersing van onveiligheid in het kader van de rampenbestrijding allereerst nadrukkelijk wordt gekeken naar maatregelen ter voorkoming van risico’s of de beperking van de gevolgen daarvan. Het gewenste niveau van veiligheid wordt door de regionaal samenwerkende lokale overheden vastgesteld. De rijksbijdrage op basis van het BDUR en de overige rijksbijdragen moeten worden gezien als een tegemoetkoming in de kosten. Daarmee wordt recht gedaan aan het feit dat de GHOR een gemeentelijke verantwoordelijkheid is. Vanaf volgend jaar zal de rijksbijdrage in verband met de rampenbestrijding geleidelijk worden verhoogd. Een gedeelte van de 85 mln die het rijk uiteindelijk extra ter beschikking stelt zal ten goede komen aan de GHOR- regio’s. Het voornemen is om voor het eind van het jaar helderheid te verschaffen over een nieuwe systematiek voor het vaststellen van de rijksbijdrage per regio op basis van de BDUR. De verdeling zal plaatsvinden op basis van door een onafhankelijk bureau vastgestelde objectieve maatstaven in combinatie met de uitkomst van risicoanalyses.	 Volksgezondheid, Welzijn en Sport Binnenlandse Zaken en Koninkrijksrelaties
 KVR1034.xml	 1995	 CDA	 Betreft vermindering van de promillagegrens door de arrondissementsrechtbank Amsterdam voor automobilisten met alcohol in hun bloed.	 Is het waar dat automobilisten in Amsterdam die met 2,1 promille alcohol in hun bloed worden aangehouden, voorlopig niet voor de rechter hoeven te verschijnen? Welke maatregelen neemt u opdat de landelijke richtlijn van 1,3 promille gehandhaafd blijft voor alle liggende zaken uit 1994 en alle nieuwe zaken in 1995? Zijn er de afgelopen jaren meer arrondissementsrechtbanken overgegaan tot vermindering van de promillagegrens? Vindt u dit niet strijdig met het ingezette verkeersveiligheidsbeleid? Heeft een dergelijke aankondiging van de arrondissementsrechtbank te Amsterdam juist in de periode van feestdagen en jaarwisseling niet het effect dat meer mensen met alcohol op achter het stuur gaan zitten, met alle gevolgen van dien voor de weggebruikers? Deelt u de mening, dat het hoogst onverantwoord van de rechtbank is om een capaciteitstekort via de publiciteit aan de kaak te stellen? Wordt de verkeersveiligheid zo ondergeschikt gemaakt aan het eigen belang?	 	 Justitie
 KVR10341.xml	 1999	 VVD	 Vragen over het seponeren van een strafzaak tegen vier Mongoolse winkeldieven vanwege het niet beschikbaar zijn van een tolk in de Mongoolse taal, en, in algemene zin, over tolkproblemen als reden voor sepot.	 Hebt u kennis genomen van het bericht, dat vier Mongoolse winkeldieven strafrechtelijk niet kunnen worden aangepakt vanwege de onmogelijkheid om hen in de Mongoolse taal te kunnen verhoren? Acht u het juist, dat het Openbaar Ministerie om deze reden de strafzaak heeft geseponeerd? Zo ja, waarom? Zo neen, hoe kan deze strafzaak alsnog strafrechtelijk worden afgehandeld? Deelt u de opvatting van de politie, dat toen bleek dat ten minste één van de verdachten de Engelse taal machtig was, er geen sprake was van een nieuw feit of nieuwe omstandigheid op grond waarvan de verdachten opnieuw hadden kunnen worden aangehouden? Zo ja, waarom? Hoe is het mogelijk dat er in het geheel geen tolk in de Mongoolse taal beschikbaar was? Acht u het aanvaardbaar dat door tolkproblemen alleen al door de politie in Eindhoven één à tweemaal per maand een zaak moet worden geseponeerd? Zo neen, welke maatregelen overweegt u te nemen om deze sepotgrond te beëindigen? Hoe is dit beeld landelijk? Eindhovens Dagblad, 12 augustus jl. en De Telegraaf, 13 augustus 1999	 Ja. De berichtgeving in de media dat de strafzaken tegen de vier Mongoolse winkeldieven geseponeerd zijn, is onjuist. De feitelijke toedracht is als volgt. Nadat de vier Mongoolse winkeldieven waren aangehouden, heeft de politie contact opgenomen met de tolkentelefoon. Daaruit bleek dat een Mongoolse tolk op dat moment niet beschikbaar was. Ook de tolk die door het asielzoekerscentrum waar de Mongoolse winkeldieven verbleven wordt gebruikt, was wegens vakantie niet beschikbaar. De politie kon niet achterhalen of en zo ja welke andere taal de verdachten spraken. Het asielzoekerscentrum had hierover ook geen informatie verschaft. Gelet hierop kon de politie deze verdachten niet binnen de wettelijke termijn van zes uur na aanhouding verhoren. Voor de te nemen vervolgingsbeslissing was het van belang dat verdachten gehoord werden. Hierbij moet artikel 5, lid 2 van het EVRM in acht worden genomen dat bepaalt dat een verdachte het recht heeft in een taal die hij verstaat op de hoogte te worden gebracht van de aard en reden van de tegen hem ingebrachte beschuldiging. Gebruikelijk is dat dit soort zaken wordt afgedaan met een transactie of dagvaarding, die op het politiebureau vanwege het Openbaar Ministerie wordt uitgereikt. Omdat de verdachten niet verhoord konden worden, kon op dat moment geen afdoeningsbeslissing genomen worden. Om die reden heeft de hulpofficier van justitie besloten de verdachten heen te zenden. Op dat moment waren overigens wel de identiteit en verblijfplaats van de verdachten bekend. De hulpofficier van justitie heeft niet gekozen voor een inverzekeringstelling omdat het voor dit soort zaken niet gebruikelijk is en het bovendien niet aan verdachten te wijten was dat zij niet binnen de eerste zes uur konden worden gehoord. Binnen een week werden twee van de vier verdachten opnieuw aangehouden voor een ander feit. Aangezien inmiddels was gebleken dat deze twee verdachten de Engelse en Russische taal enigszins machtig waren, heeft de politie hen gehoord voor zowel de zaak waarvoor zij eerder werden heengezonden, als voor de nieuwe zaak. Dit verhoor heeft plaatsgevonden in de Engelse taal en, met een tolk, in de Russische taal, ondersteund met gebarentaal. Na verhoor heeft de politie hun vanwege het Openbaar Ministerie een dagvaarding uitgereikt voor zowel het oude feit als de nieuwe zaak. Hierna heeft de politie hen, in afwachting van de zitting van de politierechter, heengezonden. De zaak tegen de twee andere verdachten moet nog worden bezien door het Openbaar Ministerie. Het feit dat achteraf blijkt dat een verdachte de Engelse taal machtig is, waardoor hij eerder toch had kunnen worden gehoord, levert in de zin van strafvordering geen nieuw feit op grond waarvan hij opnieuw kan worden aangehouden. Ik merk hierbij op dat het enkele feit dat twee van de vier verdachten, zoals is gebleken, de Engelse en Russische taal enigszins machtig zijn, nog niet betekent dat dit mutatis mutandis ook geldt voor de twee overige verdachten. Overigens betekent het feit dat een verdachte niet opnieuw kan worden aangehouden, niet dat een verdachte niet opnieuw kan worden gehoord. De verdachte kan te allen tijde worden uitgenodigd of worden bezocht voor een nieuw verhoor. Omdat het aantal tolken in een vreemde, hier te lande niet veelvoorkomende taal beperkt is, is het mogelijk dat in een vakantieperiode zo’n tolk niet binnen zes uur na aanhouding beschikbaar is. Het feit dat een tolk niet beschikbaar is waardoor een verdachte niet direct gehoord kan worden, levert geen grond op voor een sepot. De mogelijkheden om tolken beschikbaar te krijgen voor vreemde talen die hier te lande door verdachten zelden worden gesproken, zijn beperkt.	 Justitie
 KVR10342.xml	 1999	 SP	 Vragen over de totstandkoming van betrouwbare Europese en Nederlandse statistieken met betrekking tot de handhaving van CE-markering.	 In hoeveel gevallen is in 1998 een sanctie opgelegd ingevolge de Wet Economische Delicten op grond van een overtreding van 110A- en 118A-richtlijnen en hiervan afgeleide Nederlandse regelgeving? Zijn er al acties gaande om te komen tot betrouwbare Europese en Nederlandse statistieken met betrekking tot de handhaving van CE-markering, alsmede het rendement van deze handhaving? Zo neen, bent u bereid hiertoe het initiatief te nemen?	 	 Economische Zaken
 KVR10343.xml	 1999	 GroenLinks	 Vragen van de leden Halsema en Van Oven, ingezonden 1 oktober 1999 (2990000590) en aanvullende vragen van het lid Van de Camp, ingezonden 1 oktober 1999 (2990000600).	 Heeft dhr. Mink K. eind vorig jaar 1 miljoen gulden overgemaakt aan het Openbaar Ministerie in Amsterdam? Zo ja, waarom heeft het Openbaar Ministerie ingestemd met deze ongebruikelijke transactie? Als deze transactie heeft plaatsgevonden, bent u er dan van op de hoogte gesteld voordat door het Openbaar Ministerie te Amsterdam is ingestemd met de transactie, of pas daarna? Als u al dan niet tijdig op de hoogte bent gebracht, hoe heeft u hierop gereageerd? Hoe verhoudt deze transactie zich tot uw stellingname in het debat met de Kamer op 29 juni 1999 naar aanleiding van het rapport van de Commissie Kalsbeek dat er geen sprake is geweest van een deal met dhr. Mink K., hoogstens van een «pre-deal» waarin geen bindende afspraken zijn gemaakt? Hoe beoordeelt u deze transactie in het licht van de uitkomst van het parlementaire debat waarin de «pre-deal» kamerbreed is afgewezen? Hebben zich sinds het kamerdebat in juni nog ontwikkelingen voorgedaan tussen het Openbaar Ministerie en Mink K.? Zo ja, welke? Vrij Nederland, 29 september jl. Handelingen II, Vergaderjaar 1998–1999, 94-5439. Vragen van het lid Van de Camp (CDA) aan de minister van Justitie over een transactie tussen het Openbaar Ministerie en Mink K. (Ingezonden 1 oktober 1999) Heeft de topcrimineel Mink K. in november vorig jaar 1 miljoen gulden overgemaakt naar het Openbaar Ministerie? Zo ja, in het kader waarvan en op wiens gezag is dit bedrag aan het Openbaar Ministerie overgemaakt? Waar bevindt dit geld zich thans, en wat is de uiteindelijke bestemming van het geld? Was u al eerder dan door het ANP-persbericht van 29 september 1999 op de hoogte van het feit dat door K. 1 miljoen gulden aan het Openbaar Ministerie was overgemaakt? Zo neen, wie binnen Justitie waren hier wel van op de hoogte, en waarom is dit niet met u gecommuniceerd? Toelichting: Deze vragen dienen ter aanvulling op eerdere vragen terzake van de leden Halsema en Van Oven, ingezonden 1 oktober 1999. ANP, 29 september 1999	 In mijn brief aan uw Kamer van 17 juni 1999 ben ik uitvoerig ingegaan op de pre-deal, die ziet op de voorfase waarin oriënterende besprekingen worden gevoerd om te zien of partijen tot een eigenlijke deal in de zin van de (voorgenomen) regelgeving wensen te komen. In de pre-deal, de overeenkomst tussen het Openbaar Ministerie en M.K., zijn het doel van de overeenkomst en de wederzijdse verplichtingen van partijen vastgelegd. De storting van een miljoen gulden was overeengekomen ter meerdere zekerheid van de nakoming door M.K. van een tweetal verplichtingen uit de overeenkomst. Deze verplichtingen houden in dat M.K. gedurende de opschorting van de executie van zijn straf geen misdrijven zal plegen en dat hij zich voorts niet aan de executie van de hem opgelegde straf zal onttrekken indien het Europese Hof voor de Rechten van de Mens (EHRM) zijn bezwaren afwijst of indien hij zijn bezwaren zelf intrekt. Met het opnemen van deze bepalingen in de overeenkomst is aansluiting gezocht bij soortgelijke verplichtingen (het storten van een geldsom en het zich onthouden van het plegen van strafbare feiten) die door de rechter in bepaalde gevallen kunnen worden opgelegd bij een schorsing van de voorlopige hechtenis. Het geld is overigens niet overgemaakt naar het Openbaar Ministerie. Het is op 30 oktober 1998 gestort op een zogenaamde derdenrekening van het advocatenkantoor van de raadsvrouwe van M.K. De waarborgsom van een miljoen gulden was een onderdeel van de zogenaamde «pre-deal». Ik was van de storting van dat geld op de hoogte voor het ANP-persbericht van 29 september 1999. Ik was van deze waarborgsom niet op de hoogte voordat het Openbaar Ministerie had ingestemd met de storting van dat bedrag. Dit hoefde ik ook niet te zijn, immers betreft het een onderdeel van de pre-deal, die niet aan mij behoefde te worden voorgelegd. Ik heb uw Kamer daarover in mijn brief van 17 juni en in het kamerdebat uitvoerig geïnformeerd. In het kamerdebat heb ik duidelijk gesteld dat ook ik er grote moeite mee zou hebben als er uiteindelijk een overeenkomst met M.K. over executiekorting aan mij zou zijn voorgelegd. Ik heb toen ook uitgesproken dat ik in dit specifieke geval waarschijnlijk niet mee zou zijn gegaan. In de pre-deal, en ik herhaal dit nog eens met nadruk, zijn geen afspraken gemaakt over executiekorting. Afspraken daarover zouden immers pas in een later stadium in een afzonderlijke overeenkomst een deal, in de zin van de (voorgenomen) regelgeving kunnen worden vastgelegd. In opdracht van het College van procureurs-generaal zijn, na het kamerdebat, geen gesprekken meer gevoerd tussen het Openbaar Ministerie en betrokkene. Op 15 september 1999 is de raadsvrouwe van M.K. door het Amsterdamse Openbaar Ministerie meegedeeld, dat de gesprekken met haar cliënt definitief zijn beëindigd en dat het Openbaar Ministerie de inhoud van de overeenkomst zal respecteren. Tot een eigenlijke deal met M.K. in de zin van de (voorgenomen) regelgeving zou het alleen daarom al niet zijn gekomen. M.K. is onlangs door de politie aangehouden als verdacht van het plegen van enkele misdrijven. De vraag rijst nu of de een miljoen gulden borgsom met succes kan worden opgeëist. Bedacht moet worden dat er nog slechts sprake is van verdenking. Eerst nadat de rechter een onherroepelijke uitspraak in deze zaak heeft gedaan, zal vaststaan of M.K. ook schuldig is. Het Openbaar Ministerie zal onderzoeken welke juridische mogelijkheden er zijn en welke stappen er alsdan gezet dienen te worden om de een miljoen gulden te incasseren.	 Justitie
 KVR10344.xml	 1999	 D66	 Vragen naar aanleiding van een onderzoek naar restauratie van monumentwaardige kerkgebouwen door de Wetenschapswinkel Economie van de Rijksuniversiteit Groningen.	 Kent u het onderzoek naar restauratie van kerkgebouwen, tevens monumenten, door de Wetenschapswinkel Economie van de Rijksuniversiteit Groningen? Zullen de kosten van restauratie van kerkgebouwen in 2003 21 miljoen gulden meer bedragen dan in 1996 terwijl over die zelfde periode de subsidies met 28 miljoen gulden verminderen? Zo ja, welke mogelijkheden zijn er om daarin verbetering aan te brengen? Deelt u de conclusie van het onderzoek, nl. dat het subsidiebeleid van het rijk minder effectief is dan wordt verondersteld doordat, als gevolg van het multiplier-effect, vooral projecten worden gesubsidieerd die waarschijnlijk ook zonder overheidssteun van de grond zouden zijn gekomen? Ziet u mogelijkheden op een andere wijze restauratie van monumentwaardige kerkgebouwen te bevorderen? Cobouw, 15 september 1999	 Ja. Neen. De restauratiekosten zullen in 2003 niet 21 miljoen gulden meer bedragen dan in 1996. Volgens het onderzoek van de Wetenschapswinkel Economie van de RUG zou deze kostenverhoging te wijten zijn aan andere lastenstijgingen als gevolg van de WOZ, de ecotax, Arbo-wetgeving etc. Ook is het niet zo dat over deze periode de subsidies met 28 miljoen gulden verminderen. In 1996 ging 25 miljoen gulden naar de restauratie van kerken, dat wil zeggen ruim 30% van het reguliere rijksbudget van 75 miljoen. Nu wordt voor het jaar 2003 35 miljoen voor de restauratie van kerkgebouwen gereserveerd. Dit is 30% van 105 miljoen, zijnde het reguliere budget vermeerderd met het extra budget. Bovendien zal in de jaren 2000 tot en met 2003 naar verwachting een aanzienlijk deel van de 25 miljoen gulden die jaarlijks wordt uitgetrokken voor de grootschalige restauraties naar kerkgebouwen gaan. Deze onjuiste aanname in het genoemde onderzoek is een gevolg van het feit dat ten onrechte de inzet van de extra middelen niet in de berekeningen is betrokken. Neen. De multiplier weegt bij de verdeling van subsidiegelden niet mee. Alleen bij de extra dotatie 1997 (50 miljoen) is binnen het contingent kerkrestauraties de onderlinge prioriteit mede aan de hand van de multiplier bepaald. Ook heeft de multiplier indertijd een grote rol gespeeld bij het verkrijgen van extra subsidiegelden onder Paars 1. Hiermee werd het kabinetsmotto «werk, werk en nog eens werk» onderbouwd, waarbij tevens de werkgelegenheidseffecten zijn berekend door de EIB. Ja. Door de extra middelen voor de monumentenzorg zal het aantal kerkrestauraties kunnen toenemen. Dertig procent van alle subsidiegelden is immers bestemd voor kerken. Ook de door mij voorgestelde regeling voor grootschalige restauraties zal de restauratie van monumentale kerkgebouwen bevorderen. Hiernaast is voor tien jaar 65 miljoen gulden gereserveerd voor planmatig onderhoud van monumentale kerkgebouwen op basis van tien-jaren onderhoudsprogramma’s.	 Onderwijs, Cultuur en Wetenschappen
 KVR10345.xml	 1999	 CDA	 Vragen over de systematiek van de rijksbijdrage voor restauratie, gezien de krappe financiële positie van veel kerkbesturen, en over mogelijke ontheffing van onderhouds-regelgeving in dat geval. Deze vragen dienen ter aanvulling op eerdere vragen terzake van het lid Ravestein (zie Aanh. Hand. II, 1999-2000, nr. 86).	 Hoe beoordeelt u de kritiek van de wetenschapswinkel economie van de rijksuniversiteit Groningen op de systematiek die voorziet in een hogere rijksbijdrage naarmate de eigenaar van een monument zelf meer bijdraagt, gegeven de krappe financiële positie van veel kerkbesturen? Bestaat er een ontheffings-mogelijkheid voor kerken van onderhouds-regelgeving op het moment dat de financiële positie van de kerk te zwak is en/of anders aantasting van het monument plaatsvindt? In hoeveel gevallen wordt voor niet meer als kerk in gebruik zijnde gebouwen geen nieuwe economisch levensvatbare bestemming gevonden? Wat is dan het geldende vervolgbeleid inzake restauratie? Trouw, 15 september 1999	 Deze kritiek is gebaseerd op een onjuiste vooronderstelling. De systematiek voorziet immers niet in een hogere rijksbijdrage naarmate de eigenaar van een monument zelf meer bijdraagt. Zoals uit de beantwoording van vraag 3 van lid Ravestein blijkt , weegt de multiplier bij de verdeling van subsidiegelden niet mee. Alleen voor kerkgebouwen die met gemeenschapsgeld zijn gerestaureerd geldt een onderhoudsplicht. Hiervoor bestaat geen ontheffingsmogelijkheid. Wel kan de eigenaar worden ondersteund met onderhoudssubsidie op declaratiebasis per jaar achteraf of in het kader van een tien-jaren onderhoudsplan, waarbij het rijk de helft van de subsidiabele onderhoudskosten voor zijn rekening neemt. Deze vraag kan zonder nader onderzoek niet worden beantwoord. Algemeen geldend vervolgbeleid inzake restauratie bestaat niet. Het rijk zal stimuleren dat een herbestemming wordt gevonden, waarbij de nieuwe functie uiteraard moet zijn geïnspireerd door de monumentale kwaliteit van het kerkgebouw. Subsidiëring van zowel restauratie als onderhoud van herbestemde kerkgebouwen is mogelijk. Aanhangsel Handelingen, nr. 86, Vergaderjaar 1999–2000.	 Onderwijs, Cultuur en Wetenschappen
 KVR10346.xml	 1999	 SP	 Vragen naar aanleiding van berichten in de Financiële Telegraaf van 10 september 1999 en het televisieprogramma NOVA van 13 september 1999 over de rol van de ABN AMRO bank in de diamantfraudezaak, waarbij enkele voormalige medewerkers zijn betrokken.	 Hebt u kennisgenomen van de berichtgeving over de rol van de ABN AMRO bank in de zogeheten diamantfraudezaak? Kunt u bevestigen dat deze bank het politie-onderzoek naar de fraude op het kantoor van de bank aan de Sarphatistraat in Amsterdam heeft tegengewerkt? Zo ja, waaruit bestond deze tegenwerking? Zijn de strafbare feiten waarvan enkele voormalige medewerkers van de bank worden verdacht een gevolg van het bestaan van zogeheten nummerrekeningen bij deze bank? Is er voor u aanleiding te onderzoeken of nummerrekeningen verboden kunnen worden? Zo neen, waarom niet? De Financiële Telegraaf, 10 september jl. NOVA, 13 september 1999	 	 Justitie
 KVR10347.xml	 1999	 CDA	 Vragen over de problemen rond de plaatsing van de nieuwe drijvende stijgers bij de sluizen in de Maas en het Julianakanaal.	 Hebt u kennisgenomen van de problemen omtrent de plaatsing van de nieuwe drijvende steigers bij de sluizen in de Maas en het Julianakanaal zoals door de voorzitter van de Koninklijke Schuttevaer bij gelegenheid van het 150-jarig bestaan aan de orde gesteld? Staan – ondanks toezeggingen voor de aanleg – financiële problemen bij Rijkswaterstaat Limburg uitvoering van de werkzaamheden in de weg, waardoor de reeds gebouwde drijvende steigers in een noodopslag in Born zijn geplaatst? Deelt u de mening dat, gelet op de deplorabele toestand van de oude steigers en het daardoor gedeeltelijk buiten gebruik stellen ervan, de binnenvaart sterk wordt gehandicapt en binnenvaartschippers in grote problemen komen om aan het Vaartijdenbesluit te kunnen voldoen omdat er onvoldoende ligplaatsen zijn? Bent u bereid om op zo kort mogelijke termijn overleg te voeren met de sector en de benodigde middelen vrij te maken om deze problemen op te lossen?	 De problemen met betrekking tot de plaatsing van drijvende steigers in de Maas en het Julianakanaal bij Born en Maasbracht zijn mij bekend. Er zijn inderdaad binnen de huidige planning van projecten (zoals opgenomen in het Meerjarenprogramma Infrastructuur en Transport 1999) onvoldoende middelen voor plaatsing van de steigers te Born en Maasbracht. Het hele project, waaronder tevens de reeds afgebouwde voorhavens te Heel, Belfeld en Sambeek, is duurder geworden dan gepland. De belangrijkste redenen hiervoor zijn een meer duurzame uitvoering van de steigerwerken (stalen palen in plaats van betonnen palen) en de noodzakelijke sanering van vervuilde bodems. Ik onderken de problemen die de binnenvaart met de huidige steigers heeft en heb daarom naar een mogelijke oplossing laten zoeken. Op dit moment ontbreken de benodigde financiële middelen. Bezien wordt, in hoeverre kostenbesparingen elders te zijner tijd ruimte geven tot realisatie van de noodzakelijke werken.	 Verkeer en Waterstaat
 KVR10348.xml	 1999	 SGP	 Vragen over het compenseren van de kostenstijging voor scholen vanwege het doorberekenen van de BTW door onderwijsbureaus, die aan scholen diensten op het gebeid van bestuur en beheer verlenen.	 Moet er met ingang van 1 september 1999 omzetbelasting worden betaald over de dienstverlening door onderwijsbureaus aan onderwijsinstellingen op het gebied van bestuur en beheer? Zijn de meeste onderwijsbureaus minder dan twee maanden van tevoren (in de zomervakantie) door de belastingdienst op de hoogte gesteld? Bent u bereid de scholen te compenseren voor deze kostenstijging, aangezien de BTW over de dienstverlening aan hen zal worden doorberekend en zij dus bij een gelijkblijvend budget minder bestedingsruimte overhouden? Deelt u de mening dat voor de invoering van deze verplichting een redelijke invoeringstermijn nodig is?	 De staatssecretaris van Financiën heeft de belastingdienst medio 1999 gevraagd om de feitelijke toepassing van de BTW-vrijstelling voor de verzorging van schooladministraties in het vervolg op de juiste wijze te doen geschieden. Voorzover mij bekend, hebben de bij de VKBO (Vereniging Besturenorganisaties Katholiek Onderwijs) geregistreerde administratiekantoren hierover een bericht ontvangen van de belastingdienst. Welke termijn de belastingdienst voor de invoering hierbij hanteert is mij slechts in één geval bekend. Het betreft hier de Stichting Onderwijsbureau Zeeland die met een ingekomen brief van 19 juli door de belastingdienst is verzocht met ingang van 1 september 1999 omzetbelasting in rekening te brengen voor niet vrijgestelde diensten en hier aangifte van te doen. Over de vraag of de meeste onderwijsbureaus minder dan twee maanden van tevoren door de belastingdienst op de hoogte zijn gesteld, kan ik u dan ook niet informeren (zie ook antwoord op vraag 3). In de brief van Financiën is aangegeven welke diensten wel en niet vallen onder de BTW-vrijstelling. Over een aantal van de niet BTW-vrijgestelde diensten ga ik nog overleg voeren met de staatssecretaris van Financiën. Tevens zal in overleg met Financiën bekeken worden of en zo ja op welke wijze compensatie geboden kan worden. Over de achtergronden van de onderhavige BTW-kwestie en de daaraan verbonden consequenties zal nader overleg worden gevoerd met de staatssecretaris van Financiën. In dat kader zal ook de invoeringstermijn aan de orde komen.	 Onderwijs, Cultuur en Wetenschappen
 KVR10349.xml	 1999	 Groenlinks	 Vragen naar aanleiding van uitspraken van MKB-voorzitter De Boer in Trouw en de Volkskrant van 8 september 1999 over het slecht functioneren van de arbeidsbureaus.	 Hebt u kennisgenomen van de artikelen waarin het MKB zich kritisch uitlaat over de werkwijze van arbeidsbureaus? Hoe beoordeelt u de uitspraken van MKB-voorzitter De Boer over slecht functioneren van de arbeidsbureaus? Bent u van mening dat de arbeidsbureaus te weinig kandidaten kunnen leveren aan o.a. het MKB? Vindt u de dienstverlening van de arbeidsbureaus met name ten aanzien aan de vraagzijde (werkgevers) voor verbetering vatbaar? Zo ja, hoe zou u dit op korte termijn willen aanpakken? Vindt u de ongezouten kritiek van een medebestuurslid van Arbeidsvoorziening terecht, en is deze op feiten gebaseerd? Bent u met het MKB van mening dat de stille arbeidsreserve van ongeveer 1,5 miljoen mensen niet bestaat maar dat slechts 1500 (her)intreders, werklozen en gedeeltelijk arbeidsgehandicapten in staat zijn meteen aan de slag te gaan? Is het waar dat slechts tien procent van de 570 000 geregistreerde werklozen direct beschikbaar is voor werk? Bent u in staat en bereid de (voor)oordelen ten aanzien van arbeidsvoorziening en de arbeidsbureaus te ontkrachten en te komen met een weerwoord tegen de ongenuanceerde uitspraken van de voorzitter van het MKB? Trouw 8 september jl., Volkskrant, 8 september 1999	 Ja. De heer De Boer deed deze uitspraken op 8 september jongstleden, tijdens een persconferentie, waarop het MKB-Nederland zijn rapport «Arbeidsmarktthema’s MKB 2000» presenteerde. Dit rapport biedt vanuit diverse invalshoeken een analyse van de krapte op de arbeidsmarkt en de gevolgen daarvoor voor de personeelsvoorziening voor het MKB. Eén van de invalshoeken is de rol en positie van Arbeidsvoorziening. MKB-Nederland signaleert dat in de afgelopen jaren de mate waarin arbeidsbureaus door het MKB aangemelde vacatures vervullen is afgenomen. Tevens blijken werkgevers in het MKB minder tevreden over de dienstverlening van Arbeidsvoorziening. Het MKB wijt dit met name aan de krapper wordende arbeidsmarkt. Het MKB spreekt zijn zorgen uit dat in de toekomstige situatie de dienstverlening aan werkgevers verder onder druk komt te staan. Het is spijtig dat de genuanceerde toonzetting van dit rapport in de publiciteit onvoldoende aan bod is gekomen. Dit doet ook geen recht aan de vele goede contacten die er zijn tussen het MKB en de arbeidsbureaus. Uit nog niet gepubliceerd onderzoek van TNO Arbeid blijkt dat ongeveer de helft van de ondernemers in het kleinbedrijf (tot 10 werknemers) gebruik maakt van het Arbeidsbureau als wervingskanaal. Van deze ondernemers is bijna 70 procent daar tevreden over. Uit eigen onderzoek van Arbeidsvoorziening Nederland (het onderzoek «Hoe werven bedrijven 1998») blijkt dat ongeveer driekwart van de werkgevers die het arbeidsbureau als eerste of enige kanaal gebruiken voor de vervulling van hun vacatures, tevreden tot zeer tevreden zijn over de dienstverlening. Over de uitspraken in de pers is contact geweest tussen het MKB-Nederland en Arbeidsvoorziening. Een van de resultaten is dat Arbeidsvoorziening op korte termijn een analyse zal maken van de door het MKB bij Arbeidsvoorziening aangemelde vacatures. Zoals aangegeven bij het antwoord op vraag 2, is er momenteel een aanzienlijke krapte op de arbeidsmarkt. Hierbij is tevens sprake van een mismatch; vraag naar arbeidskrachten en het aanbod van in te zetten arbeidskrachten sluiten niet goed op elkaar aan. De mogelijkheden voor Arbeidsvoorziening om een geschikte kandidaat aan te dragen voor een vacature zijn daardoor verminderd. Dit raakt overigens niet alleen vacatures in het MKB; grotere bedrijven hebben eveneens te kampen met moeilijk vervulbare vacatures. Deze situatie kan naar mijn oordeel niet worden geweten aan verminderde inspanningen door Arbeidsvoorziening. Door de krapte op de arbeidsmarkt zijn inderdaad extra inspanningen noodzakelijk voor de vraagzijde van de arbeidsmarkt. In 1997 heeft Arbeidsvoorziening daarom besloten het sectorbeleid te intensiveren. Sindsdien bestaat er binnen deze organisatie een structuur met een landelijk en regionaal accountmanagement voor de contacten met sociale partners in de sectoren. Verder heeft Arbeidsvoorziening met diverse bedrijven en sectoren landelijke convenanten afgesloten. Zo hebben MKB-Nederland en Arbeidsvoorziening in 1997 een convenant afgesloten, gericht op de ondersteuning van arbeidsmarkt- en scholingsprojecten ten behoeve van vacaturevervulling in MKB-branches. Daarnaast is in overleg met het SZW afgesproken dat in 1999 Arbeidsvoorziening beschikt over een budget van 75 miljoen voor de aanpak van knelpunten op de arbeidsmarkt. Op dit moment lopen ongeveer 200 projecten, gericht op een aanpak van de belangrijkste vacatureknelpunten in de diverse sectoren. Hierbij is sprake van cofinanciering door deze sectoren. Deze middelen komen in belangrijke mate ten goede aan het midden- en kleinbedrijf. Momenteel werkt Arbeidsvoorziening aan een verbetering van de basisdiensten voor de vraagzijde, onder meer door de ontwikkeling van een nationale vacaturebank en een nationale sollicitantenbank. Dergelijke voorzieningen zijn ook van groot belang voor de vacaturevervulling binnen het MKB. Naar verwachting kunnen beide voorzieningen in het voorjaar van 2000 in gebruik worden genomen. Zie het antwoord op vraag 2. Ik neem aan dat deze vraag verwijst naar een artikel in het dagblad Trouw van 8 september jongstleden, waarin staat aangegeven dat volgens het MKB hooguit 150 000 (her)intreders, werklozen en gedeeltelijk arbeidsgehandicapten in staat zijn meteen aan de slag te gaan. Er is wel degelijk een grote groep van personen die bij actief beleid toe kan treden tot de arbeidsmarkt. Volgens de meest recente raming van het CPB bedraagt de werkloze beroepsbevolking in 1999 gemiddeld ca. 290 000. Deze groep kan gezien worden als de actieve arbeidsreserve. Op basis van de Enquête beroepsbevolking (EBB) van het CBS kunnen daarnaast nog een drietal andere mogelijke aanbodcategorieën onderscheiden worden: – De «stille reserve» van werkzoekenden, die wel willen werken, maar niet zoeken en/of niet op korte termijn beschikbaar zijn. Deze stille reserve, schommelt al jaren rond de 500 000 à 600 000 personen. In 1997 en 1998 vonden uit deze groep ca. 100 000 personen per jaar werk; – Vroeg-gepensioneerden/VUT-ters. Volgens de EBB waren dit er in 1998 265 000, vooral mannen. Opmerkelijk is dat in 1998 dit aantal voor het eerst sinds lange tijd is gedaald. De trend lijkt omgeslagen van steeds eerder met pensioen, naar (iets) later met pensioen; – De groep van personen die in de EBB hebben aangegeven dat zij geen werk willen van tenminste 12 uur per week. Het betreft hier vooral vrouwen die veelal in verband met de zorg voor kinderen op dit moment niet willen of kunnen werken, bijvoorbeeld doordat kinderopvang ontbreekt. Indien wordt veronderstelt dat de participatiegraad van vrouwen nog verder zal toegroeien naar het niveau van die van mannen, kan deze groep per saldo worden ingeschat op ca. 400 000. Samenvattend zie ik een actieve reserve van 290 000 personen (raming 1999) en een stille reserve van ca. 500 tot 600 000 personen. Daarnaast zijn er twee groepen van verborgen reserves van in totaal ca. 650 000, die niet op korte termijn beschikbaar komen, maar die in het licht van recente trends op het vlak van de arbeidsparticipatie steeds meer in beeld komen en op langere termijn in potentie inzetbaar kunnen zijn op de arbeidsmarkt. Nee. Volgens cijfers van Arbeidsvoorziening stonden eind juni 1999 ca. 570 000 personen geregistreerd als werkzoekend die op dat moment niet werkzaam zijn. Volgens CBS-cijfers inzake de geregistreerde werkloosheid (GWL) is het deel hiervan dat direct beschikbaar is voor werk van 12 uur in de week of meer ca. 209 000 personen groot (kwartaalgemiddelde mei–juli 1999). Er zijn verschillende definities van het woord «werkloosheid». Een uitgebreide bespreking daarvan is te vinden in de Sociale Nota 2000 op p. 26 en 27. Zie het antwoord op vraag 2.	 Sociale Zaken en Werkgelegenheid
 KVR1035.xml	 1994	 CDA	 Betreft het transport van grote hoeveelheden drugs naar Groot-Brittannië.	 Kunt u alsnog antwoord geven op de vraag of «met medeweten van het vorig jaar opgeheven Interregionaal Rechercheteam Noord-Holland/Utrecht in het kader van een strafrechtelijke opsporingsaktie grote hoeveelheden weed, xtc en amfetamine naar Groot-Brittannie¨ zijn vervoerd zonder dat de Engelse Politie of Justitie daarvan op de hoogte is gebracht»? 1 2 Zijn de Britse Justitie en Politie nu wel of niet geı¨nformeerd terzake van de in vraag 1 en de eerdere vragen bedoelde aktie? Ware het niet beter geweest – indien onvermijdelijk gegeven de aard van de zaak – aan te geven dat de eerdere vragen slechts vertrouwelijk konden worden beantwoord dan ze te beantwoorden op de wijze zoals nu is geschied? Zie Aanhangsel Handelingen nr. 256 Beantwoord is een niet gestelde vraag, namelijk of onder verantwoordelijkheid van het IRT ... grote hoeveelheden ....	 Het begrip medeweten kent verschillende gradaties, zoals zeker weten, redelijk vermoeden en vaag vermoeden. Van zeker weten of van feiten en omstandigheden die een redelijk vermoeden van schuld konden rechtvaardigen (artikel 27 van het Wetboek van Strafvordering) was bij de door de vragenstellers bedoelde drugstransporten naar Groot-Brittannie¨ geen sprake. Wel beschikte het Interregionaal Rechercheteam Noord-Holland/Utrecht (hierna: IRT) over informatie die een vaag vermoeden opleverde. Deze informatie was echter van dien aard dat het onvoldoende was voor een verdenking ex artikel 27 van het Wetboek van Strafvordering. Aangezien het in de onderhavige gevallen dus ging om strafvorderlijk niet hanteerbare gegevens, zijn de Britse autoriteiten niet over deze mogelijke drugstransporten door het IRT of het openbaar ministerie op de hoogte gesteld. In mijn antwoord van 6 december 1994 op de vragen van de kamerleden Kalsbeek-Jasperse, Dittrich, Korthals en Soutendijk-van Appeldoorn van 26 oktober 1994 over een strafrechtelijke opsporingsactie heb ik de suggestie willen wegnemen die wordt gewekt in het kranteartikel in de Volkskrant van 21 oktober 1994 waarop de vragen waren gebaseerd. Deze suggestie is namelijk volstrekt onjuist. De suggestie houdt immers in dat onder verantwo´o´rdelijkheid van het in december 1993 opgeheven IRT in 1993 grote hoeveelheden weed, XTC en amfetamine naar Groot-Brittannie¨ zouden zijn vervoerd zonder de Britse Justitie of politie daarvan op de hoogte te stellen. Voor het overige heb ik er bewust voor gekozen geen nadere inhoudelijke informatie te verschaffen, teneinde te voorkomen dat daardoor een ree¨el gevaar voor de veiligheid van personen zou kunnen ontstaan.	 Justitie
 KVR10350.xml	 1999	 SP	 Vragen over het plaatsen van foliumzuur op de lijst van zelfzorgmiddelen die niet meer automatisch worden vergoed en het mogelijke gevolg hiervan dat vooral vrouwen met een lage sociaal-economische status geen foliumzuur meer zullen gaan slikken. Deze vragen dienen ter aanvulling op eerdere vragen van het lid Hermann (zie Aanh. Hand. II, 1999-2000, nr. 43).	 Herinnert u zich mijn eerdere vragen over het belang van een drempelloze toegankelijkheid van preventieve middelen zoals foliumzuur? Hebt u inmiddels kennis genomen van de mening van prof. De Jong-Van den Berg van de Rijks Universiteit Groningen en drs. De Walle van EUROCAT dat foliumzuur automatisch vergoed dient te blijven? Wat is uw reactie op hun uitspraak dat het plaatsen van foliumzuur op de lijst van zelfzorgmiddelen die niet meer automatisch worden vergoed in schril contrast staat met de succesvolle foliumzuurcampagne geïnitieerd door de vorige Paarse coalitie? Is het u bekend dat in deze campagne extra aandacht is besteed aan vrouwen met een lage sociaal-economische status omdat uit onderzoek is gebleken dat neuraalbuisdefecten relatief vaker voorkomen bij deze groep vrouwen? Is het u bekend dat het gebruik van foliumzuur onder lager opgeleide vrouwen in de aanbevolen periode beduidend lager is dan onder hoger opgeleide vrouwen namelijk 29% tegen 45%? Is het u bovendien bekend dat lager opgeleide vrouwen foliumzuur veel vaker op recept krijgen dan hoger opgeleide vrouwen namelijk 50% tegen 19%? Onderschrijft u de stelling van genoemde deskundigen dat het effect van het niet meer automatisch vergoeden van foliumzuur kan zijn dat minder vrouwen en dan vooral vrouwen met een lage sociaal-economische status, foliumzuur gaan slikken? Bent u van mening dat aangezien de bestrijding van sociaal-economische gezondheidsverschillen een van de prioriteiten van uw beleid is, het gebruik van preventieve zorg met name onder de groep mensen met een lage sociaal-economische status gestimuleerd dient te worden? Zo ja, is het invoeren van een financiële drempel, hoe gering dan ook, hierbij dan niet het verkeerde signaal? Bent u bereid uw beleid bij te stellen en foliumzuur weer geheel te vergoeden? Zo nee, kunt u uitleggen hoe de bedoeling van de maatregel namelijk «ertoe bijdragen dat niet te lichtvaardig wordt besloten tot een chronische indicatie op recept» van toepassing is op dit middel? Aanhangsel Handelingen, nr. 1849, Vergaderjaar 1998–1999.	 	 Volksgezondheid, Welzijn en Sport
 KVR10351.xml	 1999	 PvdA	 Vragen naar aanleiding van het bericht "Publiekscampagne gaat aan scholieren en leerkrachten voorbij: pesten op school loopt uit de hand" in de Arnhemse Courant van 7 september 1999 en over de effectiviteit van de ingezette maatregelen als de campagne "De Veilige School".	 Hebt u kennisgenomen van het bericht «Publiekscampagne gaat aan scholieren en leerkrachten voorbij. Pesten op school loopt uit de hand» ? Herinnert u zich uw antwoord op eerder door mij gestelde vragen dat pesten een belangrijk waarschuwingssignaal is dat door leraren moet worden opgepikt? Gebeurt dit naar uw mening voldoende? Zo ja, hoe verklaart u dan de uitspraak van de voorzitter van de stichting «Stop het pesten», dhr. Van Tilborg, dat «onderwijzend personeel het pesten nog niet als item ziet en daar nog steeds de ogen voor sluit»? Zo nee, welke maatregelen overweegt u om de ongewenste opstelling van onderwijzend personeel te doorbreken? Klopt het dat ondanks de campagne «De Veilige School» en ondanks voorlichtingscampagnes door SIRE er het laatste jaar helemaal niets veranderd is? Zo neen, op welke onderzoeksgegevens baseert u uw uitspraak? Zo ja, hoe beoordeelt u zelf de effectiviteit van de door u ingezette maatregelen c.q. instrumenten? Deelt u de mening dat het pesten op school verhardt in plaats van afneemt, onder andere omdat scholen het bij de nazorg teveel lieten afweten? Zo neen, waarom niet? Zo ja, welke maatregelen overweegt u om de nazorg te verbeteren? Geeft ook de kindertelefoon aan dat er steeds meer telefoontjes over pesten binnenkomen en dat geweld daarbij een voorname rol speelt? Bent u van mening dat de maatregelen c.q. het instrumentarium dat u inzet om pesten te bestrijden voldoende garanties bieden om leerlingen een veilig en stimulerend schoolklimaat aan te bieden? Zo neen, welke aanpak bent u van plan te hanteren om het schoolklimaat te verbeteren? Arnhemse Courant, 7 september 1999 Aanhangsel Handelingen, nr. 497, vergaderjaar 1998–1999. In bovengenoemde vragen van 13 november 1999 is ook gevraagd naar maatregelen die u wilt treffen om extra aandacht te geven aan pesten op scholen. U heeft toen verwezen naar de campagne «De Veilige School»	 Ja. De door u gestelde vragen (13 november 1998) en de beantwoording zijn mij bekend. Uit ervaring blijkt dat op veel scholen een pestprotocol wordt gebruikt. Ik leid hieruit af dat leerkrachten zich bewust zijn van het probleem van pesten. In het voortgezet onderwijs wordt reeds geruime tijd aandacht besteed aan de veilige school. Over de evaluatie van de campagne zal uw Kamer te zijner tijd worden geïnformeerd. Om veiligheid ook in het primair onderwijs nog eens onder de aandacht te brengen is in juli 1999 de brochure De Veilige school («Mensen, grenzen en wensen», «Kijken, kiezen en meten» (PMVO/APS)) aan alle scholen voor primair onderwijs gestuurd. Het gebruik hiervan zal worden geëvalueerd. Pesten is hierin expliciet aandachtspunt. Scholen kunnen de bijbehorende instrumenten bestellen. Op dit moment beschik ik niet over gegevens dat er sprake zou zijn van een toe- of afname. Overigens relativeert de heer Van Tilborg zijn uitspraken in het artikel met de uitspraak dat door de campagne (tegen pesten) het aantal telefoontjes kan zijn toegenomen. De effectiviteit van de maatregelen zal worden gemeten in de evaluatie van de campagne De veilige school. Het eindrapport zal naar verwachting begin 2001 gereed zijn. De indruk bestaat dat geweld en ook pesten qua aard verhard. Dit lijkt een algemeen maatschappelijk verschijnsel. De boodschap van de campagne De veilige school is dat scholen in primair en voortgezet onderwijs meer dan voorheen structureel aandacht geven aan veiligheidsbeleid, zodat het onderdeel wordt van het kwaliteitsbeleid. In de criteria voor het Grote stedenbeleid is geweld op school expliciet als een ijkpunt opgenomen. In de meerjarige ontwikkelingsplannen van de gemeenten zal de koppeling tussen lokaal geïntegreerd veiligheidsbeleid en schoolbeleid zichtbaar moeten worden. Op die manier wordt de nazorg onderdeel van structureel schoolbeleid. In het jaarverslag 1998 van de Kindertelefoon (Landelijk Overleg Kindertelefoons) staat dat jongens in vergelijking met 1997 iets meer gesprekken hadden over onderwerpen binnen de categorie geweld/dwang/machtsmisbruik (van 9 naar 11%). Voor meisjes is dit percentage gelijk gebleven (11%). Er is voldoende aanbod van materialen voor de bestrijding en voorkoming van pesten. De campagne De veilige school is in het primair onderwijs recentelijk gestart. Daarnaast bieden diverse particuliere en semi-overheidsinstellingen een divers aanbod dat zich richt op verschillende aspecten van pesten. Bestaande maatregelen zullen eerst worden beproefd en geëvacueerd. De structurele aandacht voor veiligheid op school wordt gestimuleerd. Ook in de Onderwijsgids (voor ouders en leerlingen) is informatie voor een veilige school opgenomen. De Onderwijstelefoon kan deskundig advies geven aan alle betrokkenen met een vraag over veiligheid op school. Indien ouders pesten op school als een probleem ervaren, kunnen zij dit aan de school kenbaar maken via de medezeggenschapsraad en de ouderraad. Sinds 1 augustus 1998 moet op iedere school een klachtencommissie aanwezig zijn (Kwaliteitswet Onderwijs). Ouders, leerlingen en personeel kunnen een klacht indienen bij deze commissie. De klachtencommissie beziet of de klacht gegrond dan wel ongegrond is en adviseert het gevoegd gezag, dat daarop beslist over de klacht. De Inspectie ziet erop toe dat er een klachtenregeling is op school.	 Onderwijs, Cultuur en Wetenschappen
 KVR10352.xml	 1999	 SP	 Vragen over de export van verbruikte loodaccu''s naar onder meer de loodfabriek Metal Blanc in Frankrijk, waar bij de verwerking van de Nederlandse loodaccu''s de milieuvoorschriften en voorschriften voor de arbeidsomstandigheden worden overtreden.	 Kunt u een overzicht geven van de afgegeven exportvergunningen voor verbruikte loodaccu’s naar het buitenland? Is er ook sprake van Nederlandse verwerkingscapaciteit? Zo ja, welk aandeel van de loodaccu’s wordt in Nederland verwerkt? Zo neen, acht u dit in overeenstemming met het streven naar zelfvoorziening voor verwerkingscapaciteit van afvalstoffen? Is u bekend dat bij een aantal Franse loodfabrieken (onder meer Metal Blanc in Bourg-Fidèle), waar op grote schaal uit Nederland afkomstige loodaccu’s verwerkt worden, sprake is van schending van milieuvoorschriften en overtreding van voorschriften met betrekking tot arbeidsomstandigheden? Heeft u voor het afgeven van een exportvergunning naar de verwerkingsmethode geïnformeerd? Zo neen, hoe is het mogelijk dat de Franse autoriteiten u niet hebben geïnformeerd? Bent u bereid u alsnog te laten informeren? Hebben de Nederlandse bedrijven aan wie u vergunning verleend heeft voor het exporteren van loodaccu’s, de verplichte informatie verstrekt over de wijze waarop de ontvanger (i.c. Metal Blanc) op een verantwoorde wijze de accu’s zou verwerken? Zo ja, heeft u nagegaan of de verstrekte informatie overeenstemt met de praktijk? Zo neen, waarom heeft u desondanks toch een exportvergunning verleend? Hoe toetst uw ministerie bij de aanvraag van exportvergunningen voor oranjelijststoffen (EVOA) of de ontvangende inrichting voldoet aan het criterium «Het centrum moet technisch geschikt zijn voor de nuttige toepassing van de betrokken afvalstoffen onder omstandigheden die geen gevaar opleveren voor de volksgezondheid en het milieu»? Bent u bereid onderzoek in te stellen naar de wijze waarop in het buitenland in de praktijk Nederlandse loodaccu’s verwerkt worden en, als dit de conclusie oplevert dat de verwerking niet geschiedt volgens de Nederlandse milieumaatstaven, met een voorstel te komen voor een verantwoorde verwerking in Nederland? Kopie vertaald artikel inzake activiteiten Metal Blanc ter inzage gelegd bij de Parlementaire Documentatie Zie: artikel 6 lid 5 van de Verordening betreffende toezicht en controle op de overbrenging van afvalstoffen binnen, naar en uit de Europese Gemeenschap Idem	 Een overzicht van de besluiten waarmee in de periode 1998–heden toestemming is gegeven voor de uitvoer van afval-loodaccu’s is bijgevoegd. In Nederland zijn geen verwerkingsmogelijkheden voor afval-loodaccu’s. Zoals in het tweede Meerjarenplan Gevaarlijke Afvalstoffen is aangegeven, ligt, vanwege de benodigde schaalgrootte, verwerking van afval-loodaccu’s in Europees verband voor de hand. Indien een kleinere schaalgrootte haalbaar is, worden Nederlandse initiatieven bij de verwerking van Nederlandse afval-loodaccu’s met het oog op zelfvoorziening positief beoordeeld. Wel merk ik op dat, ook al zou er een Nederlands verwerkingsalternatief zijn, het niet mogelijk is te verplichten dat Nederlandse afval-loodaccu’s binnen Nederland worden verwerkt. Voor de nuttige toepassing van afvalstoffen, waarvan hier sprake is, geldt op grond van de Europese Verordening overbrenging afvalstoffen (EVOA) in principe een vrij verkeer van goederen, zij het met inachtname van bepaalde controleprocedures. Ik heb kennis genomen van het aangegeven krantenartikel. Het betreft hier overbrenging van voor nuttige toepassing bestemde afval-loodaccu’s. Dit zijn zogenoemde oranje-lijst-afvalstoffen. De procedure voor de overbrenging van oranje-lijst-afvalstoffen houdt in dat de betrokken autoriteiten onafhankelijk van elkaar, voor hun eigen grondgebied, beslissen over het al dan niet verlenen van een vergunning tot uitvoer respectievelijk invoer. Er is niet voorafgaand aan het afgeven van toestemming voor overbrenging bij de Franse bevoegde autoriteit geïnformeerd naar de juistheid van de door de kennisgever verstrekte informatie over de in Frankrijk gebruikte verwerkingsmethode. Als deze informatie niet juist is, dan is het, conform deze procedure, aan de Franse bevoegde autoriteit om toestemming voor invoer te weigeren. De kennisgeving met bijbehorende informatie, onder meer over de verwerkingsmethode, wordt toegezonden aan alle bij de overbrenging betrokken bevoegde autoriteiten. Om zeker te stellen dat alle betrokken autoriteiten daadwerkelijk zijn geïnformeerd heeft Nederland van de mogelijkheid uit de EVOA gebruikgemaakt om kennisgevers te verplichten doorzending aan de andere betrokken autoriteiten door de Nederlandse bevoegde autoriteit te laten doen en in plaats van dit aan hen zelf over te laten. Naar aanleiding van genoemd krantenartikel heeft de Inspectie Milieuhygiëne onderzocht of de overbrengingen naar Metal Blanc conform de eisen van de EVOA hebben plaatsgevonden. Uit dit onderzoek blijkt dat de Franse bevoegde autoriteit schriftelijk heeft ingestemd met de overbrengingen. Bij de Franse bevoegde autoriteit is recent nagegaan hoe de situatie bij het bedrijf Metal Blanc is. Meegedeeld is dat er op dit moment geen problemen zijn met de verwerking van afval-loodaccu’s. Enige tijd geleden heeft de Franse Justitie de fabriek stilgelegd. Inmiddels is er een nieuwe beslissing genomen, waardoor het bedrijf weer verder kan werken. De komende maanden zal door de Franse bevoegde autoriteit worden gecontroleerd of het bedrijf de vergunningsvoorwaarden naleeft. De Franse bevoegde autoriteit heeft aangegeven vooralsnog geen beletselen voor de invoer te zien. Ja. Het nagaan of de informatie over de wijze van verwerking in het land van bestemming overeenstemt met de praktijk is, zoals bij antwoord 3 aangegeven, de verantwoordelijkheid van de autoriteit van bestemming. Zoals in antwoord 3 is gesteld, wordt getoetst of de kennisgever alle vereiste informatie heeft overgelegd. Onder meer dient door de kennisgever te worden meegedeeld of de ontvanger een voor de betrokken afvalstoffen adequate inrichtingsvergunning heeft. Indien dit het geval is wordt aangenomen dat de bevoegde autoriteit voor de inrichting, die de inrichtingsvergunning heeft afgegeven, tot het oordeel is gekomen dat deze technisch geschikt is voor de nuttige toepassing van de betrokken afvalstoffen onder omstandigheden die geen gevaar opleveren voor de volksgezondheid en het milieu. Voor de overbrenging van oranje-lijst-afvalstoffen voorziet de EVOA er niet in dat de autoriteit van het land van uitvoer, in dit geval de Nederlandse, de situatie bij de verwerking in het buitenland toetst. Onderzoek naar de wijze waarop in het buitenland afval-loodaccu’s worden verwerkt acht ik zinvol. Momenteel wordt door de Europese commissie onderzoek uitgevoerd naar de loodindustrie in Europa. Echter, ook als eventueel uit dit onderzoek blijkt dat sommige bedrijven in deze sector milieuhygiënisch onvoldoende scoren, dan biedt de EVOA in haar huidige opzet geen aangrijpingspunt voor het land van herkomst om uitvoer van de afval-loodaccu’s te weigeren. Dat zou het realiseren van een verwerkingsfaciliteit in eigen land niet naderbij brengen. De berichten over de problemen rond de verwerking van afval-loodaccu’s in Frankrijk vormen voor mij aanleiding om de tekst van dit antwoord op de gestelde vragen aan de Franse autoriteiten kenbaar te maken. Ik zal bovendien de betreffende Nederlandse bedrijven van mijn bezorgdheid op de hoogte stellen. Bijlage ter inzage gelegd bij de afdeling Parlementaire Documentatie	 Volkshuisvesting, Ruimtelijke Ordening en Milieubeheer (VROM)
 KVR10353.xml	 1999	 SP	 Vragen over de wijze waarop de gemeente Nijkerk haar inwoners verplicht om (in het kader van de taxatie voor de Wet WOZ) informatie te verstrekken over de inrichting en afwerking van hun woning.	 Bent u op de hoogte van de wijze waarop de gemeente Nijkerk haar inwoners verplicht om (in het kader van de taxatie voor de Wet WOZ) informatie te verstrekken over de inrichting en afwerking van hun woning? Beroept de gemeente Nijkerk zich naar uw mening terecht op artikel 30 van de Wet WOZ en artikel 50 van de Algemene wet inzake rijksbelastingen, wanneer zij haar inwoners verplicht om schriftelijk te melden of de woonkamervloer bestaat uit «goed uitziend marmer», of er een cv-ketel met verbeterd hoog rendement aanwezig is, of ze beschikken over een bidet en een magnetron, alsmede nog een vijftigtal andere aandachtspunten van dit kaliber? Zo neen, bent u bereid de gemeente Nijkerk en andere gemeenten met een vergelijkbare aanpak, te wijzen op hun onjuiste interpretatie van de wet? Zijn er richtlijnen waarin de informatieplicht van huishoudens in het kader van de Wet WOZ is uitgewerkt? Zo ja: – wordt er bij deze richtlijnen rekening gehouden met gegevens die al bij gemeenten bekend (dienen te) zijn? – Voldoet de Nijkerkse aanpak aan uw richtlijnen? Bijlage ter inzage gelegd bij de afdeling Parlementaire Documentatie	 Ja. Ja. In artikel 30 van de Wet waardering onroerende zaken (Wet WOZ) zijn onder meer de artikelen 47 en 49 van de Algemene wet inzake rijksbelastingen – die betrekking hebben op de verplichting voor eenieder om gegevens en inlichtingen welke voor de belastingheffing te zijnen aanzien van belang kunnen zijn te verstrekken – van overeenkomstige toepassing verklaard voor de waardebepaling van onroerende zaken in het kader van de Wet WOZ. Voor een zorgvuldige bepaling van de waarde is het belangrijk dat de gemeente beschikt over actuele en betrouwbare gegevens van de te taxeren woningen. De waardebepaling van woningen geschiedt met behulp van een vergelijkingsmethode. Dit betekent dat de te taxeren woning op systematische wijze wordt vergeleken met woningen waarvan verkoopcijfers bekend zijn. De gemeente Nijkerk heeft in overleg met het door haar ingeschakelde taxatiebureau ervoor gekozen de relevante gegevens mede te achterhalen door het inpandig opnemen van de te taxeren woning of als een bewoner tot tweemaal toe niet thuis is, deze schriftelijk te verzoeken een uitgebreid vragenformulier in te vullen en te retourneren. In plaats van bijvoorbeeld de kwaliteit van een badkamer vast te stellen aan de hand van de kwalificatie: goed, matig of slecht worden objectief waarneembare gegevens gevraagd, zoals bijvoorbeeld de aanwezigheid van een ligbad. De verstrekte informatie geeft een objectief en controleerbaar beeld van de kwaliteit, staat en onderhoudstoestand van de desbetreffende woning. Neen, er is geen specifieke richtlijn. Bij het verzamelen en vragen van gegevens en inlichtingen die voor de waardebepaling in het kader van de Wet WOZ van belang kunnen zijn, geldt steeds dat de redelijkheid in acht moet worden genomen.	 Binnenlandse Zaken en Koninkrijksrelaties
 KVR10355.xml	 1999	 GroenLinks	 Vragen naar aanleiding van de berichten in het Algemeen Dagblad van 24 september 1999 over de conflicten binnen de top van de Koninklijke Marechaussee.	 Hebt u kennisgenomen van de berichten over de conflicten binnen de top van de Koninklijke Marechaussee? Wat is uw reactie hierop? Bent u bereid de Kamer volledig te informeren over de situatie bij de Koninklijke Marechaussee en dit op een zodanig tijdstip te doen dat deze informatie betrokken kan worden bij het overleg op 14 oktober a.s. over het personeelsbeleid bij Defensie? Is een vijftal luitenant-kolonels uit onvrede over de gang van zaken bij sollicitatieprocedures naar de rechter gestapt? In hoeverre bestaat er een relatie tussen de eerdere berichten dat tal van werknemers de marechaussee verlaten en de huidige conflicten? Ziet u aanleiding maatregelen te nemen gezien de situatie bij de Koninklijke Marechaussee? Zo ja, welke? Zo neen, waarom niet? Algemeen Dagblad, 24 september 1999	 Ja. Ik acht zulks een verantwoordelijkheid van de Bevelhebber der Marechaussee, die inmiddels een bemiddelingstraject in gang heeft gezet. De Bevelhebber der Marechaussee zal op korte termijn een integraal plan van aanpak presenteren, waarbij onder meer de veranderingsprocessen die eerder bij de Koninklijke marechaussee in gang zijn gezet worden versneld en geïntensiveerd. Dit plan van aanpak zal naar verwachting binnen een maand gereed zijn. Over de inhoud van dit plan zal de Kamer alsdan worden geïnformeerd. Ja. De conflicten vloeien voort uit onvrede bij betrokkenen over het resultaat van een procedure voor functietoewijzing. Er bestaat geen directe relatie tussen dit conflict en de uitstroom bij de Koninklijke marechaussee.	 Defensie
 KVR10356.xml	 1999	 CDA	 Vragen naar aanleiding van een bericht in de Volkskrant van 15 september 1999 dat Nederland een nieuwe hausse van afpersing van Chinese horecabedrijven beleeft.	 Hebt u kennis genomen van de berichtgeving dat Nederland een nieuwe hausse van afpersing van Chinese horecabedrijven beleeft? Is het waar dat in het afgelopen kwartaal bij de politie dertig aangiften van overvallen op en afpersingen van Chinese horecabedrijven zijn binnengekomen? Is van deze aangiften inmiddels een aantal ingetrokken? Zo ja, hoeveel gevallen betreft het en wat zijn de redenen van deze intrekkingen? Wordt ook na het intrekken van aangiften onderzoek door de politie ingesteld of doorgezet? Welke acties heeft de politie naar aanleiding van de aangiften kunnen ondernemen? Deelt u de in politiekringen geuite mening dat op korte termijn geen afname is te verwachten van het aantal afpersingen? Worden de problemen die voortvloeien uit de Aziatische mensensmokkel naar Nederland niet onderschat? Is het expertiseteam Zuidoost-Azië voldoende toegerust om het verschijnsel van afpersing en het daarmee samenhangende probleem van Chinese mensensmokkel aan te pakken? Bent u bereid alles in het werk te stellen om een einde te maken aan de afpersingspraktijken in de Chinese horecawereld? Zo ja, op welke manier denkt u dit te bewerkstelligen? Volkskrant, 15 september 1999	 	 Justitie
 KVR10357.xml	 1999	 D66	 Vragen naar aanleiding van het feit dat KPN Telecom een jaar na de introductie van de gratis voicemail service de dienstverlening ongevraagd heeft uitgebreid met reclameboodschappen (VoiceMail Actueel).	 Bent u op de hoogte van het feit dat KPN Telecom de Voicemail service heeft uitgebreid met VoiceMail Actueel? Wat is uw oordeel over deze vorm van informatieverstrekking door KPN? Mag naar uw oordeel KPN een jaar na de introductie van de gratis voicemail service de dienstverlening ongevraagd uitbreiden met reclameboodschappen? Bent u bereid in overleg met KPN en andere telecomaanbieders te komen tot een gedragscode voor regulering van dergelijke ongevraagde informatievoorziening?	 Ja. Voicemail Actueel is een openbare telecommunicatiedienst die door de abonnees van de vaste openbare telefoondienst van KPN Telecom B.V. gratis kan worden gebruikt. Het is in beginsel aan KPN Telecom B.V. om te bepalen of zij, en zo ja, onder welke voorwaarden zij, aan de vaste openbare telefoondienst gerelateerde telecommunicatiediensten aanbiedt. Wel geldt daarbij dat KPN Telecom B.V. zich moet houden aan de regels van de Mededingingswet. Het toezicht daarop vindt, zoals bekend, plaats door de Nederlandse Mededingingsautoriteit. Op grond van het regime van de Telecommunicatiewet geldt dat een klant die van KPN Telecom B.V. de vaste openbare telefoondienst afneemt niet gedwongen mag worden daarbij tevens de dienst Voicemail Actueel af te nemen. Daarvan is echter bij de geboden dienst geen sprake. Het is immers geheel aan de klant om te bepalen of hij gebruik maakt van de dienst en kennisneemt van de daarbij geleverde informatie. Met het door de overheid onder een zekere druk bewerkstelligen van zelfregulering moet terughoudend worden omgegaan. Dit geldt temeer waar het diensten betreft waarvoor op grond van de Telecommunicatiewet geen bijzondere regels gelden en de wetgever dus deze vrijheid heeft gewenst. Alleen in het geval er zwaarwegende belangen op het spel staan kan het gewenst zijn om vanuit de overheid aan te dringen op zelfregulering. Dit nu is naar mijn opvatting bij de dienst Voicemail Actueel niet aan de orde. De gebruiker van de dienst Voicemail Actueel kan immers zelf bepalen of hij van de dienst gebruik maakt en of hij de reclameboodschappen beluistert.	 Verkeer en Waterstaat (VW)
 KVR10358.xml	 1999	 CDA	 	 Kent u het bericht dat door reizigers naar de tropen «steeds lichtzinniger wordt omgegaan met malaria» en het middel Lariam tegen malaria niet geslikt wordt omdat men «geschrokken is van berichten over allerlei nare bijwerkingen»? Vormt het insecticide permethrine, voor het impregneren van bijvoorbeeld horren en bednetten, een probaat preventief middel tegen malaria en is het ongevaarlijk voor mensen? Kunt u bevestigen dat dit middel, in tegenstelling tot in andere landen, «in Nederland niet geregistreerd is voor het gebruik tegen malaria (...), terwijl het wel gewoon in vlooienbanden zit en met kilo’s in de land- en tuinbouw wordt gebruikt»? Welke invloed kan er van permethrine uitgaan op het milieu indien toegepast voor bijvoorbeeld het impregneren van horren en bednetten? Welke redenen liggen aan het niet-registreren van permethrine ten grondslag? Is het u bekend dat desondanks de tropenpoli van het Radboutziekenhuis in Nijmegen «toch permethrine uitdeelt aan haar eigen tropengangers»? Wat is uw oordeel daarover? Wordt overwogen permethrine alsnog in Nederland te registreren als preventief middel tegen malaria en, zo ja, onder welke condities zou het dan verkrijgbaar moeten zijn? De Gelderlander, 23 juli 1999	 Ja. Het insecticide permethrine kan wellicht bij toepassing als impregneermiddel van bednetten een nuttige bijdrage leveren aan het in de tropen voorkomen van besmetting met malaria evenals het dragen van beschermende kleding en het gebruik van een insectenwerend middel. Het beoordelen of de toepassing van het insecticide permethrine als impregneermiddel van bednetten ongevaarlijk is voor mensen vindt in Nederland plaats op basis van de bestrijdingsmiddelenregelgeving. In deze regelgeving is bepaald dat het College voor de toelating van bestrijdingsmiddelen (CTB) een dergelijke beoordeling doet in het kader van een aanvraag tot toelating van degene die een dergelijk middel in Nederland op de markt wil brengen. Tevens bevat deze regelgeving de criteria – onder andere ten aanzien van de schadelijkheid voor mens en milieu – op basis waarvan het CTB beoordeelt of een middel al dan niet kan worden toegelaten. Op de aanvrager rust de verplichting aan te tonen dat aan de criteria wordt voldaan. In het kader van een thans lopende aanvraag tot toelating voor het impregneren van bednetten met permethrine heeft het CTB nog niet kunnen beoordelen of deze toepassing ongevaarlijk is voor mensen omdat de aanvrager de hiervoor benodigde gegevens niet heeft aangeleverd. Het CTB heeft evenmin kunnen beoordelen welke invloed er van permethrine in deze toepassing kan uitgaan op het milieu omdat ook hier de aanvrager de benodigde milieugegevens niet heeft aangeleverd. Het CTB heeft meegedeeld de aanvraag niet verder in behandeling te nemen totdat de aanvrager de benodigde gegevens heeft aangeleverd. Het CTB heeft om deze gegevens gevraagd, doch nog niet ontvangen. Pas daarna kan een beoordeling tot toelating plaatsvinden. Het middel permethrine is in Nederland niet toegelaten voor het impregneren van bednetten. Het middel is op dit moment in Nederland toegelaten in de landbouw, voor veterinaire toepassingen, houtconservering en huishoudmiddelen. Het CTB heeft onlangs het voornemen geuit de toelatingen van middelen op basis van permethrine per 1 november aanstaande te zullen beëindigen omdat is gebleken dat niet wordt voldaan aan een aantal milieunormen. Ook in Europees verband zal permethrine niet worden geplaatst op de lijst van werkzame stoffen in gewasbeschermingsmiddelen nu in het kader van de herbeoordeling van bestaande werkzame stoffen in gewasbeschermingsmiddelen is gebleken dat de producenten van permethrine geen belangstelling meer hebben voor het ondersteunen van deze toepassingen. Ja. Naar mijn oordeel zou het mogelijk moeten zijn, wanneer aan alle genoemde procedures m.b.t. toelating is voldaan en alternatieven niet reëel beschikbaar zijn, producten zoals permethrine vanuit gezondheidsoverwegingen toe te laten voor specifieke toepassingen ook als deze producten vanuit milieuoogpunt niet toegelaten zouden moeten worden. In het antwoord op vragen 2, 4 en 5 is het kader geschetst waarbinnen in Nederland toelatingen van middelen als permethrine aan de orde zijn. In dat kader beoordeelt het CTB onder welke condities een middel verkrijgbaar kan zijn.	 Volksgezondheid, Welzijn en Sport
 KVR10359.xml	 1999	 SP	 Vragen naar aanleiding van het antwoord op eerdere vragen hierover, Aanh. Hand. II, 1998-1999, nr. 1911.	 Kunt u in vervolg op uw eerdere beantwoording van kamervragen inzake de dreigende uitzetting van mevrouw Warntjes-Siemantowska beargumenteerd aangeven waarom het uit humanitair oogpunt niet redelijk zou zijn om in het vreemdelingenbeleid een onderscheid te maken tussen verbreking van een huwelijk als gevolg van echtscheiding en verbreking van een huwelijk als gevolg van overlijden? Kunt u inzicht geven in hoeveel gevallen in de afgelopen jaren vreemdelingen niet in aanmerking kwamen voor voortgezet verblijf in Nederland vanwege verbreking van een huwelijk binnen drie jaar als gevolg van overlijden van de partner? Geven deze cijfers u aanleiding alsnog een wijziging van het vreemdelingenbeleid te overwegen? Zo neen, waarom niet? Kunt u nader motiveren om welke redenen u het Nederlanderschap van de zoon van mevrouw Warntjes-Siemantowska en daaruit afgeleid zijn recht om in Nederland op te groeien niet doorslaggevend heeft geacht in de beoordeling van de aanvraag voor voortgezet verblijf van zijn moeder? Bent u gezien de klemmende redenen van humanitaire aard waaronder de emotionele klap na het plotselinge overlijden van de Nederlandse echtgenoot en het feit dat de zoon in Nederland schoolgaand is, bereid alsnog een zelfstandige verblijfsvergunning aan mevrouw Warntjes-Siemantowska te verstrekken? Aanhangsel Handelingen, nr. 1911, vergaderjaar 1998–1999.	 Het thans geldende beleid inzake voortgezet verblijf na verbreking huwelijk of relatie is in de zaak van mevrouw Warntjes-Siemantowska op een zorgvuldige en juiste manier toegepast, hetgeen ook moge blijken uit de uitspraak van de rechtbank in het door haar aangespannen beroep. Echter, in de zaak van mevrouw Warntjes-Siemantowska heb ik aanleiding gezien om het geldende beleid inzake voortgezet verblijf na verbreking huwelijk of relatie door overlijden nader te bestuderen en de resultaten daarvan mee te nemen bij de door mij aan uw Kamer toegezegde notitie over de positie van vrouwen na verbreking van huwelijk of relatie. Deze notitie zal naar verwachting eind december 1999 gereed zijn. Tot die tijd zal de behandeling van aanvragen om voortgezet verblijf na verbreking huwelijk door overlijden worden aangehouden en geldt dat deze personen vooralsnog niet zullen worden uitgezet.	 Justitie
 KVR1036.xml	 1994	 VVD	 Betreft het ontslag van de Algemeen Directeur in verband met zijn voornemen een onderzoek in te stellen naar onregelmatigheden in de salaris-uitbetaling.	 Kent u het besluit van het Algemeen Bestuur van het publiekrechtelijke Instituut Zorgverzekering Ambtenaren Nederland (IZA-N) van 23 juni 1994, waarbij de Algemeen Directeur van IZA-Nederland met onmiddellijke ingang uit zijn functie is ontheven, en van het vonnis van de President in kort geding van 30 augustus 1994? Heeft de accountant in maart 1994 aan de Directie van IZA-N melding gemaakt van onregelmatigheden in de salaris-uitbetaling over 1991 aan de directieleden van het regiokantoor IZA-Gron/Drenthe, waarbij aanzienlijke bedragen zijn betaald vanwege niet opgenomen vakantiedagen over de verstreken laatste 10 jaar? Heeft betrokkene eveneens melding gemaakt van niet door de directie van IZA-N toegestane en buitensporige overwerkvergoedingen op het regiokantoor IZA-Gron/Drenthe in 1993? Is de enkele aanleiding voor het verwijderen van de Algemeen Directeur, dat deze de directeur van het regiokantoor Gron/Drenthe bij zich heeft ontboden teneinde van hem – alvorens gee¨igende maatregelen te nemen – een toelichting te krijgen op de mede in 1991 gedane uitbetalingen? Heeft de accountant van IZA-Gron/Drenthe bij een interim controle in het voorjaar van 1992 van de jaarstukken over 1991 aan deze vestigingsdirecteur gevraagd aan te tonen dat een desbetreffend bestuurslid inderdaad de betaling van niet opgenomen vakantiedagen over de laatste 10 jaar aan de twee vestigingsdirectieleden dekte? Heeft de toenmalige voorzitter van de IZA-vestiging Gron/Drenthe, nu lid van het Algemeen Bestuur van IZA-Nederland. onverwijld de reeds plaatsgevonden betaling van niet opgenomen vakantiedagen over de verstreken 10 jaar bekrachtigd? Is deze betaling geschied conform de destijds voor IZA-Gron/Drenthe van toepassing zijnde rechtspositieregeling? Was de voorzitter van het bestuur van IZA-Gron/Drenthe ten tijde van de uitbetaling in 1991 werkzaam bij de afdeling CFO-Gron/Drenthe, terwijl terzelfdertijd de vestigingsdirecteur van IZA-Gron/Drenthe voorzitter was van het bestuur van de afdeling CFO-Gron/Drenthe? Hebben voorzitter en bestuursleden van IZA-N de Algemeen Directeur onder druk gezet en met ontslag gedreigd teneinde te bereiken dat de directie het ingezette onderzoek naar onregelmatigheden in een IZA-vestiging zou opgeven? Kan hier nog worden gesproken van het op een verantwoorde wijze omgaan met door de gemeenschap gefinancierde voorzieningen voor ambtenaren? Bent u bereid te (doen) bemiddelen in het tussen IZA-Nederland en zijn Algemeen Directeur resp. diens onderneming gerezen conflict? Bent u bereid de Algemene Rekenkamer te vragen een onafhankelijk onderzoek uit te voeren? Hebt u maatregelen overwogen teneinde in de toekomst dergelijke onregelmatigheden in de aanwending van gemeenschapsgelden te voorkomen? Zo neen, waarom niet? Zie De Volkskrant van 8 oktober 1994 en Assurantie Magazine van 7 en 21 oktober	 Ja. Neen. De accountant heeft noch van onregelmatigheden in de salarisbetaling, noch van buitensporige overwerkvergoedingen melding gemaakt. Bij op detailniveau door de accountant uitgevoerde controle is van onregelmatigheden ook niets gebleken. Wel heeft de accountant aanbevelingen gedaan ter verbetering van de administratieve organisatie en interne controle rond de salarisadministratie om omissies bij de salarisverwerking in de toekomst te vermijden. Neen. Aan de Algemeen Directeur is een lijst met dertien redenen voor zijn ontslag verstrekt. Reeds in 1992 en 1993 hebben zich incidenten voorgedaan en hebben over het functioneren van betrokkene tussen hem en het bestuur gesprekken plaatsgevonden. Bij de interimcontrole was aan de accountant het aan de betreffende betalingen ten grondslag liggende bestuursbesluit getoond. Aan de accountant was de onderbouwing in financie¨le zin echter onvoldoende duidelijk. Reden waarom de accountant de voorzitter van IZA Groningen/Drenthe gevraagd heeft de financie¨le vertaling van het genoemde besluit formeel met een handtekening af te dekken. Dat is gebeurd, waarna er voor de accountant geen reden voor nadere rapportage bestond. Ja. Of dit juist is, is mij niet bekend. Een en ander lijkt mij voor de onderhavige kwestie ook niet relevant. Uit de mij ten dienste staande gegevens blijkt niet dat de Algemeen Directeur onder druk is gezet om het onderzoek naar door hem vermeende onregelmatigheden op te geven. Dit onderzoek, dat alleen betrekking had op de uitbetaling van overwerkvergoedingen, was reeds afgerond met het rapport van de externe accountant van 20 april 1994. Wel blijkt uit de gegevens, dat de Algemeen Directeur hiernaast eigener beweging en buiten het bestuur om vragen heeft gesteld over de uitbetaling in 1991 van niet opgenomen vakantiedagen. Deze handelwijze (waarvoor de Algemeen Directeur overigens zijn excuses heeft aangeboden omdat er wel degelijk een aan de betreffende betalingen ten grondslag liggend bestuursbesluit was) heeft in het totaal van feiten en omstandigheden bijgedragen aan de conclusie van het bestuur dat van een niet meer te herstellen vertrouwenscrisis sprake was. Ja. Mede gelet op goedkeurende accountantsverklaring heb ik geen enkele aanleiding om te veronderstellen dat hier niet gesproken kan worden van het op verantwoorde wijze omgaan met door de gemeenschap (overigens mede) gefinancierde voorzieningen voor ambtenaren. Nu de president van de rechtbank Utrecht in zijn in vraag 1 genoemde uitspraak heeft vastgesteld dat er tussen IZA-Nederland en de algemeen directeur geen basis van vertrouwen meer aanwezig is, lijkt mij een bemiddelingspoging geen kans op succes meer te kunnen hebben. Gelet op het antwoord op de vragen 2, 4, 5 en 6 zie ik geen aanleiding om de Algemene Rekenkamer te vragen een onafhankelijk onderzoek uit te voeren. Neen. Zoals eerder gezegd is er geen sprake geweest van onregelmatigheden in de aanwending van gemeenschapsgelden. Ten aanzien van de in het antwoord op vraag 2 genoemde aanbevelingen van de accountant, merk ik overigens nog op dat door het bestuur van IZA-Nederland maatregelen zijn genomen om de administratieve organisatie en interne controle naar een hoger niveau te brengen.	 Binnenlandse Zaken
 KVR10361.xml	 1999	 RPF	 Vragen naar aanleiding van vrijlating van nertsen van fokkerijen door het Dierenbevrijdingsfront.	 Is het u bekend dat dit jaar reeds vier keer is ingebroken op nertsenfokkerijen en dat vele duizenden dieren vervolgens zijn losgelaten? Hoeveel bedrijven zijn van dergelijke acties dit jaar reeds de dupe geworden? Hoeveel nertsen zijn losgelaten en hoeveel dieren hebben hierdoor de dood gevonden? Welke (preventieve) maatregelen zijn of worden getroffen om herhaling van deze criminele acties te voorkomen? Zijn de daders van deze zogenaamde «bevrijdingsacties» reeds opgepakt c.q. zijn de daders hiervan te achterhalen? Heeft het «Dierenbevrijdingsfront» dit jaar in één geval de verantwoordelijkheid opgeëist voor het loslaten van een groot aantal nertsen? Wat moet onder dit opeisen van deze verantwoordelijkheid exact worden verstaan? Is reeds een opsporingsonderzoek gestart? Zo ja, wordt dit op landelijk niveau gecoördineerd? In hoeverre is dit «Dierenbevrijdingsfront» een legale organisatie met een adres en een ledenbestand en is deze organisatie ook daadwerkelijk aanspreekbaar op haar daden in die zin dat zij verantwoording wil nemen voor illegale activiteiten? Trouw, 30 augustus 1999	 Bij de politie is dit jaar zes maal aangifte gedaan van het loslaten van nertsen bij in totaal vijf nertsenfokkerijen in de periode tot 10 september 1999. Naar schatting werden er hierbij in totaal tussen de 15 000 en 18 000 nertsen losgelaten. Zo’n 12 000 dieren zijn kort na hun loslating gevangen. Hoeveel nertsen door deze acties uiteindelijk de dood hebben gevonden is niet exact bekend. De vermiste dieren worden alsnog gevangen, verongelukken of worden gedood. De Nederlandse Vereniging van Fokkers van Edelpelsdieren heeft haar leden geïnformeerd en geadviseerd tot waakzaamheid. Deze vereniging heeft f 15 000,– uitgeloofd voor tips die leiden tot arrestatie van de daders. Een aantal nertsenhouders hebben beveiligingssystemen geplaatst of zijn voornemens deze te plaatsen. Naar aanleiding van de aangiften hebben de betrokken regiokorpsen een opsporingsonderzoek ingesteld. Tot dusverre hebben de onderzoeken niet geleid tot aanhouding van de daders. De Dienst Bijzondere Recherche Zaken van de CRI vervult, onder verantwoordelijkheid van de landelijke terreurofficier van justitie, een ondersteunende en coördinerende rol bij de opsporingsonderzoeken. De zgn. «Barry Home Brigade» heeft twee acties bij een nertsfokkerij in Putten opgeëist. Het zgn. Commando Roberto Duria van het Dierenbevrijdingsfront heeft één actie opgeëist. In beide gevallen werden de acties opgeëist via een persverklaring die bij het blad RAVAGE terecht gekomen is. De resterende acties worden ook toegeschreven aan het Dierenbevrijdingsfront. Het Dierenbevrijdingsfront en de «Barry Home Brigade» bezitten geen rechtspersoonlijkheid en hebben, voorzover bekend, geen adres en ledenbestand. Het betreft hier veeleer gelegenheidsnamen. Strafrechtelijk kunnen deze organisaties als zodanig niet worden aangesproken. Indien de personen, die deze acties plegen tezamen kunnen worden aangemerkt als een organisatie die het oogmerk heeft het plegen van misdrijven, kunnen zij wel worden aangemerkt als deelnemers aan een criminele organisatie. Zij zijn dan strafbaar op grond van het bepaalde in artikel 140 Wetboek van Strafrecht.	 Justitie
 KVR10362.xml	 1999	 VVD	 Vragen naar aanleiding van de stijging van het aantal zedendelicten gepleegd door minderjarigen met 85% tussen 1990 en 1996.	 Is tussen 1990 en 1996 het aantal zedendelicten gepleegd door minderjarigen gestegen met 85%? Wat zijn de meeste recente gegevens over het aantal zedendelicten gepleegd door minderjarigen? Is er een significante stijging in het aantal aangiften en vervolgingen? Wat is hiervan de oorzaak? Gaat het om een reële stijging in het aantal delicten? Bestaat er inzicht in de demografische kenmerken die typerend zijn voor jonge zedendelinquenten? Is nader onderzoek nodig? Welke capaciteit bestaat er voor de opvang en behandeling van minderjarige zedendelinquenten? Is hier sprake van een tekort? Zo ja, hoe groot is dit tekort en op welke wijze en binnen welke termijn zal dit kunnen worden opgeheven? Beschikt de kinderbescherming over onvoldoende mogelijkheden om onder drang hulpverlening te bieden aan minderjarige zedendelinquenten en de gezinnen waarbinnen zij opgroeien? Zo neen, welke mogelijkheden ontbreken er en welke maatregelen acht u nodig om deze mogelijkheden beschikbaar te stellen? Worden bij de beslissing over het al dan niet aanvragen van voorlopige hechtenis van minderjarige verdachten van een zedenmisdrijf andere criteria gehanteerd dan bij volwassen verdachten van een zedenmisdrijf? Zo ja, welke afwijkende criteria? Zijn deze criteria genoegzaam bekend bij politie en OM? Bestaat er voldoende expertise op het terrein van zeer jonge tot jonge zedendelinquenten bij politie en OM, dit mede bezien vanuit de discussie over de versterking van het zedenspecialisme bij politie en OM? Zo neen, aan welke expertise ontbreekt het en hoe kan deze worden aangevuld?	 Ja, uit een kwantitatief onderzoek van prof. dr. J. Frenken blijkt dat inderdaad sprake is van een stijging van het aantal ter kennis van politie en justitie gekomen zedendelicten, gepleegd door minderjarigen tussen 1990 en 1996 met ongeveer 85%. In 1997 werden volgens CBS-cijfers 848 minderjarige verdachten gehoord terzake van een zedendelict. In 1998 lijkt sprake te zijn van een lichte daling. Het aantal ter kennis gekomen zedendelicten, gepleegd door minderjarigen is in de afgelopen jaren fors toegenomen. Niet met zekerheid kan worden vastgesteld of dit het gevolg is van een toename van het aantal delicten of van een toename van de aangiftebereidheid en de aandacht bij politie en justitie. Uit onderzoek komen verschillende typologieën voort van jeugdige zedendelinquenten. Daarnaast zijn er verschillende theorieën over verklarende factoren. Ze betreffen psychologische factoren, seksuologische factoren, lichamelijke factoren, psychiatrische stoornissen, factoren binnen het ouderlijk gezin, etc. Het is niet mogelijk zedendelinquentie te verklaren uitsluitend aan de hand van demografische factoren. In opdracht (1998) van het Ministerie van Justitie verricht een onderzoeksbureau een onderzoek naar jeugdige zedendelinquenten. Centraal hierin staan vragen als «welke theorieën verklaren het seksueel afwijkend gedrag, hoe kunnen zedendelicten gepleegd door jeugdigen worden getypeerd, wat zijn demografische kenmerken, etc.». Ik verwacht het eindrapport dit najaar. Aan de hand van de uitkomsten van dit onderzoek zal ik beslissen of nader onderzoek nodig is. In beginsel kunnen minderjarige zedendelinquenten in elke opvang- of behandelinrichting worden geplaatst. Meer specifiek kent de justitiële jeugdinrichting Harreveld een afdeling bedoeld voor de behandeling van minderjarige zedendelinquenten. Hiertoe is een capaciteit beschikbaar van 40 plaatsen. In zijn algemeenheid is de capaciteit voor minderjarigen ontoereikend. Bij brief, gedateerd 30 september, kenmerk 791100/99/PJS over de Prognoses Sanctiecapaciteit 1999–2003 heb ik u hierover geïnformeerd. Ik ben voornemens een deel van het tekort op te vangen uit middelen die bij het Regeerakkoord beschikbaar zijn gesteld en een ander deel door het herbestemmen van gevangeniscapaciteit. Daarnaast zal de introductie van het Scholings- en Trainingsprogramma, zoals voorzien in het wetsontwerp voor een Beginselenwet Justitiële Jeugdinrichtingen een deel van de druk kunnen wegnemen. De Raad voor de Kinderbescherming biedt zelf geen hulpverlening aan kinderen, doch onderzoekt in civielrechtelijk kader of gedwongen hulpverlening in de vorm van een ondertoezichtstelling nodig is, danwel adviseert in strafrechtelijk kader over persoonlijke omstandigheden en eventueel achterliggende problematiek van de minderjarige dader. Binnen deze mogelijkheden is bij de Raad een aantal ontwikkelingen te noemen in verband met de minderjarige zedendelinquent. Zo wordt bekeken of het diagnostisch instrument aangescherpt kan worden voor zedendelinquenten zodat de reactie afgestemd kan worden op de ernst van het recidive-risico. Dit kan binnen de bestaande mogelijkheden. Naar mijn oordeel zijn deze mogelijkheden toereikend. Bij het vorderen van voorlopige hechtenis tegen minderjarige verdachten van zedenmisdrijven worden dezelfde criteria van het Wetboek van Strafvordering gehanteerd als bij volwassen verdachten van zedenmisdrijven; de door de kinderrechter aangelegde feitelijke maatstaven zijn afhankelijk van de aan de rechter voorgelegde casus, alsmede van de persoonlijke omstandigheden van de minderjarige verdachte. De politie beschikt voorzover bekend momenteel op regioniveau niet over specialistische kennis met betrekking tot deze zeer specifieke problematiek. Achtergrond daarvan is dat de problematiek in Nederland tot voor kort nog nauwelijks aan het licht is gekomen. Binnen het project politiële zedenzorg wordt wel gewerkt aan verbetering van kwaliteit en deskundigheid van de politie met betrekking tot zedenzaken in het algemeen. De recente incidenten waarbij zedendelicten werden begaan door jeugdige daders vormen daarbij een nieuw aandachtspunt. Onderdeel van het project is bijvoorbeeld de vorming van goede samenwerkingsverbanden tussen de politie en de hulpverleningsinstanties binnen de regio. Deze samenwerking is vooral ook van groot belang als het gaat om jeugdige daders. Waar het gaat om zeer jeugdige zedendelinquenten (onder 12 jaar), ligt voor wat betreft de afdoening het zwaartepunt bij hulpverlening in plaats van bij het strafrecht. De taak van de politie bestaat in die gevallen vooral uit het adequaat reageren op meldingen, het signaleren van de aard van het probleem en vervolgens tijdig doorverwijzen naar de juiste hulpverleningsinstantie. Bij de jeugdofficieren binnen het Openbaar Ministerie is «zeden» in het algemeen geen vast specialisme. Het jeugdOM beschikt echter wel over voldoende kennis van specifieke sancties, zoals dadercursussen, die in het kader van een bijzondere voorwaarde bij een voorwaardelijk strafdeel kunnen worden opgelegd ter voorkoming van recidive. Het Hart van de Zaak, prof. dr. J. Frenken, 1997, Boendermaker, 1995, De jeugdige Zedendelinquent, F. Bruinsma, 1996	 Justitie
 KVR10364.xml	 1999	 RPF	 Vragen over onderzoek naar het vervangen van de co-piloot in een vliegtuig door een volledig geautomatiseerd besturingssysteem.	 Is het u bekend dat er in diverse luchtvaartlaboratoria in de wereld, waaronder het Nederlands Lucht- en Ruimtevaartlaboratorium (NLR), onderzoek wordt verricht naar het vliegen met slechts één piloot in onder meer verkeersvliegtuigen, waarbij in noodgevallen de taak van die piloot wordt overgenomen door een volledig geautomatiseerd besturingssyteem? In wiens opdracht wordt dit onderzoek verricht? Is de Nederlandse overheid op een of andere manier bij dit onderzoek betrokken? Ligt het doel van dit onderzoek alleen in kostenbesparing? Zo neen, welke andere redenen worden hiervoor dan aangevoerd? Wat is uit het oogpunt van de veiligheid uw oordeel over deze ontwikkeling, zowel voor de lucht(reizigers) als voor het land? Bent u het eens met het oordeel van de voorzitter van de Vereniging van Nederlandse Verkeersvliegers (VNV) dat de co-piloot nooit vervangen kan worden door een computer, omdat deze in noodgevallen niet kan improviseren? Is er wellicht ook al onderzoek gaande waarbij verkeersvliegtuigen zonder piloot kunnen worden bestuurd? Heeft de Nederlandse overheid een doorslaggevende stem in de definitieve toestemming voor deze ontwikkeling? Zo neen, bent u dan bereid de regels zodanig aan te passen dat deze ontwikkeling in ieder geval mede afhankelijk wordt van de instemming van de overheid? Nederlands Dagblad, 8 juli 1999	 Het is mij niet bekend dat er specifiek onderzoek wordt verricht naar het vliegen met slechts één piloot, waarbij in noodgevallen de taak van die piloot wordt overgenomen door een volledig geautomatiseerd besturingssysteem. Het is mij wel bekend dat er bij meerdere luchtvaartlaboratoria en vliegtuigfabrikanten, waaronder het Nationaal Lucht- en Ruimtevaartlaboratorium in Nederland, onderzoek wordt gedaan naar verdergaande automatisering in de cockpit en bij de verkeersleiding. Bij dit onderzoek wordt onder andere onderzocht of dergelijke automatisering kan bijdragen tot toename van de veiligheid, tot reductie van de geluidsbelasting en tot afname van milieuvervuiling. Daarnaast wordt bekeken of dergelijke automatisering de efficiëntie van het vliegtuiggebruik en een efficiënte afhandeling in een complexe luchtverkeersomgeving ten goede kan komen. Als onderdeel van dergelijk onderzoek is een toepassing ontwikkeld, die het mogelijk maakt om gegevens uit te wisselen tussen vliegtuig- en verkeersleidingssystemen. Hiermee is het technisch mogelijk geworden om ook civiele vliegtuigen, deels of geheel, op afstand te besturen. Dit betreft echter een theoretische mogelijkheid, die enkel en alleen betrekking heeft op het vliegen onder normale omstandigheden. Er is geen onderzoek bekend dat zich richt op het besturen van vliegtuigen in noodsituaties. Deze onderzoeken worden uitgevoerd in samenwerking met en in opdracht van internationale organisaties. De Nederlandse overheid is bij deze onderzoeken niet betrokken. Het gaat bij deze onderzoeken primair om het verhogen van de veiligheid, het reduceren van geluidshinder en de milieuvervuiling, het verbeteren van de efficiëntie van het vliegtuiggebruik en de afhandeling in een complexe luchtverkeersomgeving. Kostenbesparing is uiteraard ook een doel bij deze onderzoeken, maar niet het voornaamste. Naar mijn oordeel mag door geen enkele innovatie aan de luchtvaartveiligheid getornd worden. Ik ben dan ook van mening dat door een dergelijke ontwikkeling naar het vliegen met één piloot de veiligheid niet mag verslechteren voor zowel de (lucht)reizigers als op de grond. Een technologische vooruitgang waarbij de veiligheid gelijk blijft dan wel verhoogd wordt en waarbij de gebruikskosten worden verminderd, kan niet bij voorbaat met stelligheid worden afgewezen. Mocht uit onderzoek blijken dat bij het vliegen met één piloot de veiligheid, dan wel voor (lucht)reizigers dan wel voor het land, in gevaar wordt gebracht, dan zou een dergelijke ontwikkeling geen doorgang kunnen vinden. Zie antwoord op vraag 1. Het geven van definitieve toestemming voor deze ontwikkeling is vanwege het internationale karakter van de luchtvaart vanzelfsprekend geen zaak van Nederland alleen. Ons land is wel altijd in ICAO-verband betrokken bij de totstandkoming van nieuwe internationale regelgeving op het gebied van de luchtvaartveiligheid. Deze wordt op de gebruikelijke wijze in de Nederlandse regelgeving geïmplementeerd. Wat betreft de ontwikkeling van nieuwe verkeersvliegtuigen heeft Nederland met name invloed via de Joint Aviation Authorities. Dit is het Europese samenwerkingsverband van 19 luchtvaartveiligheidsautoriteiten dat streeft naar gezamenlijke veiligheidsstandaarden. De hierboven bedoelde ontwikkeling is immers afhankelijk van instemming van de betrokken overheden, omdat het de veiligheid in de luchtvaart betreft. Aanpassing van regels is niet aan de orde.	 Verkeer en Waterstaat
 KVR10366.xml	 1999	 SP	 Vragen naar aanleiding van de uitzending van NOVA van 1 september 1999 waarin voormalig UNSCOM-leider Ritter uitspraken doet over uitwisseling van informatie tussen UNSCOM en veiligheidsdiensten, waaronder de BVD.	 Bent u bekend met de uitzending van NOVA waarin voormalig UNSCOM-leider Ritter uitspraken doet over uitwisseling van informatie tussen UNSCOM en veiligheidsdiensten? Heeft de BVD inlichtingen omtrent Irak verschaft aan UNSCOM? Zo ja, kunt u de kamer – desnoods vertrouwelijk – informeren over de aard van deze informatie? Heeft de BVD inlichtingen omtrent Irak verkregen van UNSCOM? Zo ja, kunt u de Kamer – desnoods vertrouwelijk – informeren over de aard van deze informatie? Wat was of is het belang van de BVD bij de informatie die zij van UNSCOM over Irak heeft ontvangen? Herinnert u zich uw antwoorden op vragen van het lid Koenders over de samenwerking tussen UNSCOM en veiligheidsdiensten? Hoe verhoudt zich uw uitspraak dat inlichtingendiensten UNSCOM niet zouden mogen gebruiken voor het vergaren van informatie, met de bewering van dhr. Ritter dat de BVD informatie heeft ontvangen van UNSCOM? Komt door de recente berichten over informatie-uitwisseling tussen UNSCOM en veiligheidsdiensten een mogelijk toekomstige VN-ontwapeningscontrole in Irak in gevaar? Zo neen, waarom niet? Zo ja, hoe beoordeelt u hierin dan de rol die de BVD blijkbaar heeft gespeeld? Hoe zal in een mogelijk toekomstige ontwapeningscontrole in Irak, bijvoorbeeld zoals voorgesteld in de Nederlands-Britse ontwerpresolutie voor de Veiligheidsraad, worden voorkomen dat informatie van UNSCOM wordt doorgespeeld aan nationale inlichtingendiensten? Hoe beoordeelt u de nog grote invloed van nationale inlichtingendiensten op UNSCOM onder leiding van Richard Butler, de opvolger van de heer Ritter? Wat was de rol die de BVD hierin speelde in de periode dat Butler leider van UNSCOM was? Vindt u deze rol te rechtvaardigen gezien de bepalingen in de Veiligheidsraadresoluties omtrent UNSCOM? Hoe beoordeelt u de schade die door de rol van nationale inlichtingendiensten met betrekking tot UNSCOM is aangericht aan het aanzien en gezag van de VN? Hoe beoordeelt u daarin de rol van de BVD? Hoe beoordeelt u, terugkijkend met de wetenschap van nu, de kritiek van Irak dat UNSCOM werd misbruikt voor spionage door nationale inlichtingendiensten? NOVA, 1 september 1999 Aanhangsel Handelingen, nr. 722, vergaderjaar 1998–1999.	 Ja. 2 t/m 6 en 10 De Nederlandse regering heeft conform Veiligheidsraadresolutie 699, waarin VN-lidstaten worden aangespoord maximale («in cash and in kind») medewerking te verlenen aan het werk van UNSCOM, informatie ter beschikking gesteld aan UNSCOM. Daaronder was ook informatie afkomstig van de BVD. Dit is in 1993, 1994 en 1995 gemeld in de openbare jaarverslagen van de BVD. Tevens heeft de toenmalige minister van Binnenlandse Zaken in 1993 in de Tweede Kamer verklaard dat de BVD een inbreng heeft in de Nederlandse ondersteuning van de werkzaamheden van UNSCOM (TK 39 3040, 19 januari 1993). Hierbij werd de volgende procedure gevolgd: de Regering stelde op vertrouwelijke basis BVD-informatie ter beschikking aan UNSCOM, die deze informatie gebruikte bij de uitvoering van inspecties in Irak. Aan de hand van de inspectieresultaten gaf UNSCOM in reactie op de van de BVD ontvangen informatie aan waar er nog leemtes bestonden in het kennisniveau van UNSCOM. Vervolgens trachtte de BVD ten behoeve van UNSCOM deze gegevens te verzamelen. De BVD heeft derhalve UNSCOM niet gebruikt voor inlichtingenvergaring. De BVD had geen zelfstandig belang bij de van UNSCOM verkregen informatie. Deze diende uitsluitend om richting te geven aan de BVD-activiteiten ter ondersteuning van UNSCOM. In de praktijk is gebleken dat UNSCOM voor een groot deel afhankelijk is geweest van informatie van inlichtingen- en veiligheidsdiensten omdat het Iraakse regime UNSCOM tegenwerkte en doelbewust trachtte te misleiden. De BVD heeft gegevens verstrekt over een breed scala van onderwerpen. Het betrof informatie over de Iraakse programma’s voor massavernietigingswapens en ballistische raketten, de wijze waarop Irak in het buitenland trachtte goederen aan te schaffen, alsmede informatie over de door Irak gehanteerde methode om gevoelige informatie voor UNSCOM verborgen te houden («concealment mechanism»). Ja. Nee. In de antwoorden op de vragen van het kamerlid Koenders heeft de Nederlandse regering gesteld te betreuren dat de controverse in de media over de betrokkenheid van nationale inlichtingendiensten de tegenstanders van UNSCOM – Saddam Hoessein voorop – in de kaart speelt. De regering heeft echter eveneens gesteld dat het niet zo mag zijn dat inlichtingendiensten UNSCOM gebruiken voor het verwerven van materiaal voor nationale doeleinden. Mede om die reden is in de Brits-Nederlandse ontwerpresolutie onder meer het vereiste opgenomen van recrutering van professionele en onafhankelijke experts voor de opvolger van UNSCOM. Zoals het ontwapeningspanel van maart jl. heeft aanbevolen, zal het personeel van de opvolger van UNSCOM zoveel als operationeel mogelijk is, in dienst zijn van de VN zelf. Irak heeft vanaf het allereerste begin de besluiten van de Veiligheidsraad, bij consensus genomen na de Iraakse agressie tegen Koeweit, veroordeeld als een inbreuk op zijn soevereiniteit en deze gesaboteerd. Onafhankelijk van wie de leider van UNSCOM was – Rolf Ekeus, diens opvolger Richard Butler of de plaatsvervanger van Butler en huidig waarnemend voorzitter Charles Duelfer – heeft Irak UNSCOM er bij voortduring van beschuldigd de Iraakse soevereiniteit te schenden en spionage-activiteiten in en tegen Irak uit te voeren. De Nederlandse regering is echter van mening dat UNSCOM uitstekend werk heeft verricht in dienst van de VN, hetgeen de reputatie van de organisatie ten goede is gekomen.	 Buitenlandse Zaken
 KVR10368.xml	 1999	 SP	 Vragen naar aanleiding van een bericht in NRC Handelsblad van 9 september 1999 over de opvatting van de korpschef van het korps Zuid-Holland-Zuid, die vindt dat commerciële recherchebureaus ten behoeve van hun werkzaamheden de beschikking moeten kunnen krijgen over politie-informatie.	 Wat is uw mening over de opvatting van de korpschef van het korps Zuid Holland-Zuid dat commerciële recherchebureaus ten behoeve van hun werkzaamheden de beschikking moeten kunnen krijgen over politie-informatie? Kunt u garanderen dat op dit moment in de praktijk particuliere recherchebureaus niet de beschikking krijgen over politie-informatie? Zo neen, welke maatregelen bent u van plan te treffen om dit te voorkomen? Kunt u bevestigen dat in toenemende mate bij aangiften door de politie vanwege gebrek aan mankracht wordt doorverwezen naar commerciële bureaus? Wat vindt u van deze ontwikkeling, met name gezien het feit dat de overheid nauwelijks kan controleren of particuliere bureaus zich aan de gedragsregels houden? Is het inderdaad zo, zoals korpschef Tieleman aangeeft, dat particuliere recherchebureaus een zaak «panklaar» maken en dat de politie er vervolgens het stempel van de overheid opzet? Acht u dit toelaatbaar, mede met het oog op de mogelijk door het commerciële bureau gebruikte opsporingsmethoden danwel andere verrichte handelingen? Bent u bereid de adviezen van de Vereniging van Particuliere Beveiligingsorganisaties en Raad van Hoofdcommissarissen inclusief een reactie daarop van uw kant aan de Kamer te doen toekomen? NRC-Handelsblad, 9 september 1999	 Na de berichtgeving hierover in de media heb ik op 15 september jongstleden een brief van de Raad van Hoofdcommissarissen, mede ondertekend door de voorzitter van de Vereniging van Particuliere Beveiligingsorganisaties, ontvangen. Daarin wordt aangegeven dat zowel bij de politie als de genoemde vereniging de behoefte bestaat aan een kaderstellende regeling van overheidswege, niet alleen op het gebied van het uitwisselen van recherche-informatie, maar ook ten behoeve van de algehele samenwerking tussen politie en particuliere beveiligingsorganisaties zoals particuliere recherchebureaus op het terrein van het onderzoek naar strafbare feiten c.q. het opsporen van verdachten. De vraagstelling in de brief van 15 september, die ik als bijlage bij de antwoorden voeg, is dus breder dan de vraagstelling in de onderhavige vragen en in de media. Voorzover ik nu kan overzien zou een dergelijke samenwerking alleen mogelijk zijn in specifieke gevallen met de nadrukkelijke toestemming van het openbaar ministerie. Voordat ik hierover een gefundeerde uitspraak kan doen wil ik eerst in overleg met diverse betrokkenen bezien of het opportuun is ter zake hiervan tot een nadere kaderstelling te komen. Deze discussie moet worden gevoerd in de bredere discussie over enerzijds de kerntaken van de politie en anderzijds de samenwerking tussen publieke en private partijen. Deels spreekt u hierover met de minister van Binnenlandse Zaken en Koninkrijksrelaties en met mij tijdens het Algemeen Overleg over het Integraal veiligheidsprogramma op 26 oktober a.s. Ik herhaal hierbij mijn toezegging tijdens het Algemeen Overleg op 29 september over het rapport van de Algemene Rekenkamer over de uitwisseling van recherche-informatie, dat ik probeer u voor het AO op 26 oktober nader te informeren. De beïnvloedingsmogelijkheden van de minister van Justitie op de particuliere beveiliging zijn wettelijk geregeld in de Wet particuliere beveiligingsorganisaties en recherchebureaus uit het oogpunt van het scheppen van voorwaarden voor een goed functioneren van deze organisaties en recherchebureaus. Daarvoor bevat de regeling uitgewerkte bevoegdheden, onder andere waar het betreft het vergunningenstelsel voor particuliere beveiligingsorganisaties en recherchebureaus. De Wet politieregisters regelt de informatieverstrekking van de politie aan derden. Zoals bekend kent die wet een gesloten verstrekkingenregime. Verstrekking aan particuliere beveiligingsorganisaties of recherchebureaus is daar niet in voorzien. Op basis van de huidige wetgeving is verstrekking van informatie in de zin van de Wet politieregisters aan particuliere recherchebureaus derhalve niet toegestaan. Deze twee wetten vormen het formele kader waarbinnen in casu moet worden gewerkt. Over de bestaande praktijk zal ik u zo spoedig mogelijk berichten nadat ik daarover nader ben geïnformeerd.	 Justitie (JUS)
 KVR10369.xml	 1999	 D66	 Vragen over de zaak van mevrouw Heeren, die haar kinderen terug moest laten keren naar hun vader in de Verenigde Staten, terwijl de Nederlandse rechter oordeelde dat er geen sprake was van ontvoering. Zie voor eerdere vragen hierover Aanh. Hand. II, 1998-1999, nr. 1566.	 Herinnert u zich onze schriftelijke vragen en uw antwoorden daarop over de werking van het Haags Verdrag inzake internationale ontvoering van kinderen in relatie tot de zaak van mevrouw Heeren? Hoe beoordeelt u het feit dat mevrouw Heeren haar kinderen niet na de uitspraak van de rechter in eerste aanleg in opdracht van de centrale autoriteit naar het buitenland heeft laten terugkeren, in het licht van het oordeel van het Gerechtshof te Den Bosch van 1 september jl. (rekestnr. R199900371), dat er helemaal geen sprake van ontvoering was? Deelt u de mening dat art. 13, vijfde lid, van de Uitvoeringswet van 2 mei 1990 (Staatsblad 202), bepalend dat een beschikking tot teruggeleiding van kinderen altijd uitvoerbaar bij voorraad is, te knellend is mede gelet op het belang van het kind? Bent u bereid initiatieven te nemen tot wetsaanpassing zodat het niet meer voor kan komen dat de Nederlandse centrale autoriteit tijdens een in Nederland lopende procedure beveelt een kind terug te laten keren naar het buitenland, terwijl de Nederlandse rechter later oordeelt dat er geen sprake is van ontvoering en dat het Haags Verdrag inzake internationale ontvoering mitsdien helemaal niet van toepassing is? Zo neen, hoe bewerkstelligt u dan dat een kind, eenmaal uit Nederland naar het buitenland teruggeleid, weer op eenvoudige wijze naar Nederland kan terugkeren ingevolge een uitspraak van de Nederlandse rechter? Aanhangsel Handelingen, nr. 1566, vergaderjaar 1998–1999.	 Ja. Bij de beschikking van de arrondissementsrechtbank te Breda, 3 juni 1999 is een voogdij-instelling belast met de voorlopige voogdij over de kinderen. Voorts is de teruggeleiding van de minderjarigen bevolen. In verband daarmee heeft de rechtbank de afgifte van hen aan de genoemde instelling gelast. Door met de kinderen onder te duiken, heeft de moeder zich onttrokken aan de tenuitvoerlegging van het bevel tot afgifte van de kinderen aan de voogdij-instelling en de teruggeleiding naar de Verenigde Staten gefrustreerd. Aangezien tegen de in hoger beroep gegeven beschikking van het gerechtshof te ’s-Hertogenbosch beroep in cassatie is ingesteld, staat het mij niet vrij op de inhoud van die beschikking in te gaan. Artikel 13, vijfde lid, van de uitvoeringswet ziet op het bevel tot afgifte van het kind aan degene aan wie het gezag toekomt dan wel, voorlopig, aan een voogdij-instelling als bedoeld in artikel 60 van de Wet Jeugdhulpverlening. Een beschikking houdende een zodanig bevel is, blijkens hetzelfde artikellid, van rechtswege uitvoerbaar bij voorraad. Dit laatste brengt mee dat de centrale autoriteit op basis van een dergelijke beschikking steeds gelegitimeerd is om de teruggeleiding van het kind naar de staat van zijn gewone verblijfplaats te bewerkstelligen. Schorsing van de uitvoerbaarheid bij voorraad van rechtswege is niet mogelijk. Het voornoemde artikel 13, vijfde lid, legitimeert de centrale autoriteit, maar verplicht haar niet om het kind, nadat het rechterlijke bevel is verkregen, onmiddellijk terug te doen geleiden. Ook het verdrag gaat weliswaar uit van een snelle tenuitvoerlegging van het bevel, maar laat de centrale autoriteit, die in procedures over internationale kinderontvoering niet alleen voor de verzoeker optreedt, maar ook voor zichzelf, de mogelijkheid om in exceptionele omstandigheden de teruggeleiding uit te stellen en de door de rechter bevolen plaatsing van het kind bij een voogdij-instelling in Nederland te laten voortduren in afwachting van een beschikking in hoger beroep of in cassatie. Het antwoord op de gestelde vraag is derhalve dat artikel 13, vijfde lid, van de uitvoeringswet niet te knellend is. Uit het antwoord op vraag 3 vloeit voort dat er geen aanleiding is voor initiatieven tot wetsaanpassing. Gelet op de doelstelling van het verdrag – een snelle teruggeleiding van het kind naar de staat waar het vóór zijn ontvoering zijn gewone verblijfplaats had en waar het gezag over hem werd uitgeoefend – is het van het grootste belang dat de centrale autoriteit, wanneer een beval tot teruggeleiding is gegeven, steeds gelegitimeerd is de teruggeleiding onmiddellijk te effectueren. Zou een bevel tot teruggeleiding niet van rechtswege bij voorraad uitvoerbaar zijn, dan zou dit er in de praktijk toe leiden dat in alle gevallen hoger beroep tegen een beschikking tot teruggeleiding zou worden aangetekend en tevens schorsing van de uitvoerbaarheid bij voorraad van de in lagere instantie gegeven beschikking zou worden aangevraagd. Procedures zouden onnodig worden gerekt en de uitvoering van het verdrag zou daardoor zeer ernstig worden bemoeilijkt. Indien de rechter (zoals in het onderhavige geval is geschied) in hoger beroep oordeelt dat de in artikel 13, eerste lid, onder a, van het verdrag bedoelde grond (namelijk toestemming tot of berusting in het niet doen terugkeren van het kind) zich voordoet, en op die grond de beslissing tot teruggeleiding van de lagere rechter vernietigt, rust op de Nederlandse centrale autoriteit de verplichting om alle noodzakelijke stappen te nemen om de terugkeer van het kind naar Nederland te bewerkstelligen indien dat kind inmiddels naar de staat van de gewone verblijfplaats is teruggeleid. De bepalingen van het verdrag zijn zo ruim geformuleerd dat in deze situatie een beroep kan worden gedaan op de medewerking van de centrale autoriteit van de staat waarheen het kind is teruggeleid. Daarbij dient in het oog te worden gehouden dat in die situatie sprake kan zijn van vasthouden van het kind door de ouder die aanvankelijk een verzoek tot teruggeleiding heeft gedaan. Die situatie valt, evenals het aanvankelijke verzoek, onder het verdrag.	 Justitie
 KVR1037.xml	 1994	 GroenLinks	 	 Kent u het rapport «Nuclear Power; The cost and potential of conventional and low-carbon electricity options in Western Europe»? Is dit rapport opgesteld in opdracht van het ministerie van Volkshuisvesting, Ruimtelijke Ordening en Milieubeheer? Zo ja, welke is de reden dat het ministerie van Volkshuisvesting, Ruimtelijke Ordening en Milieubeheer op geen enkele wijze bekendheid heeft gegeven aan het bestaan van dit rapport en de conclusies ervan? Onderschrijft u de conclusies in het rapport, in het bijzonder de hierna genoemde: – De schattingen van de kosten van elektriciteit uit kerncentrales in officie¨le overheidsstukken in West-Europa zijn aantoonbaar te laag; – Deze schattingen zijn ongeschikt als basis voor een fatsoenlijke besluitvorming over investeringen in de energie-sector; – Een ree¨ele kostenschatting voor elektriciteit uit kerncentrales leidt tot een kostenniveau dat 30 tot 100% boven officie¨le schattingen ligt; – Ontwikkeling van nieuwe generaties kernreactoren vergt een enorme investering in onderzoek terwijl praktijk-ervaringen hebben aangetoond dat investeringen in onderzoek en ontwikkeling van duurzame bronnen en energiebesparing veel meer rendement opleveren per geı¨nvesteerde dollar; – Elektriciteit en CO -reductie zullen duurder zijn in het geval gekozen wordt voor een scenario waarin kernenergie een belangrijke rol heeft dan in een scenario waarbij gekozen wordt voor een mix van alternatieve bronnen en besparing, zonder dat hiermee de CO reductie-mogelijk- heden significant worden beperkt? Zo neen, waarom niet? Welke gevolgen hebben de uitkomsten van het onderzoek – in het bijzonder de hierboven genoemde conclusies – voor het Nederlandse (kern)energiebeleid? Energy policy in the greenhouse, volume 2, part 3B, Nuclear Electricity; The cost and potential of low-carbon resources options in Western Europe, International Project for Sustainable Energy Paths, California	 Het rapport «Energy Policy in the Greenhouse, volume II, part 3E; Nuclear Power. The Cost and Potential of Conventional and Low-Carbon Electricity Options in Western Europe» (IPSEP/Krause, 1994) is mij bekend. Op verzoek van een groot aantal milieu-organisaties en wetenschappers, verenigd in IPSEP (International Project for Sustainable Energy Paths), heeft het ministerie van Volkshuisvesting, Ruimtelijke Ordening en Milieubeheer enige jaren geleden een bijdrage beschikbaar gesteld om IPSEP de gelegenheid te bieden tot een meningsvorming over een duurzame energievoorziening te komen. Het project heeft geleid tot een serie rapporten, waarvan het genoemde rapport deel uitmaakt. Het is niet zo dat de resultaten van het onderzoek overeenkomen met het beleid en de standpunten van het ministerie van Volkshuisvesting, Ruimtelijke Ordening en Milieubeheer. In de periode tot april 1995 wordt de gehele serie rapporten gedrukt. Dan ook zal ze in haar geheel aan de Tweede Kamer ter beschikking worden gesteld. De kostenschattingen in het deelrapport 3E hebben betrekking op nieuw te bouwen kerncentrales op basis van ervaringen in enkele Westeuropese landen. In het rapport worden analyses van de stroomproduktiekosten door de opstellers becommentariseerd. Het gaat daarbij om analyses van resp. de Duitse VDEW, de Franse EdF en Nuclear Electric uit het Verenigd Koninkrijk. Aangegeven wordt daarbij door welke oorzaken de elektriciteit uit kerncentrales duurder is geworden dan oorspronkelijk geraamd. Voorts wordt opgemerkt dat de stroom uit nieuwe kerncentrales duurder zal zijn dan de stroom uit nieuwe efficie¨nte STEG-eenheden, rekening houdend met de huidige lage brandstofprijzen. Tevens wordt ingegaan op de onzekerheden in kostenbestanddelen, die pas in de toekomst verschuldigd zullen zijn. Dat betreft met name de aspecten amovering van kerninstallaties en definitieve opberging van het radio-actieve afval. Uit de studie blijkt dat landenspecifieke kenmerken van grote invloed zijn op de kosten van kernenergie. Een doorvertaling van de berekeningen naar de Nederlandse situatie is niet direct te maken. Zo’n doorvertaling, alsmede een beoordeling voor de Nederlandse situatie, wordt op dit moment niet opportuun geacht. De minister van Economische Zaken heeft namens het kabinet, in een brief aan de vaste Commissie voor Economische Zaken,, 9 november 1994, aangegeven dat besluitvorming over nieuw nucleair vermogen momenteel niet nodig is. Dit vooral met het oog op de capaciteitsontwikkeling in de elektriciteitsvoorziening. In de brief van de minister is de conclusie uit het advies van de AER onderschreven. Met betrekking tot de kosten van verdergaande reductie van de CO -emissie kan gesteld worden, dat er op dit moment geen reden is te veronderstellen dat een energievoorziening gebaseerd op kernenergie tot hogere elektriciteitsprijzen of CO -reductiekosten zal leiden dan in geval van duurzame energie en energiebesparing. Studies van ECN m.b.t. de energievoorziening in Nederland in de jaren 2010/2015 en 2040/2050 laten zien dat er scenario’s kernenergievariant voordeliger is, maar evenzeer scenario’s en situaties waarbij de duurzame energie- en/of energiebesparingsvariant tot voordelen leidt. ECN gaat voor de kosten van kernenergie uit van een hoge en een lage variant, die in lijn zijn met de resultaten uit de studie van Krause. Referenties: 1. Energie-aanbod en CO -reductie in 2010/2015. Evaluatie van opties ten behoeve van de Vervolgnota Energiebesparing. ECN, april 1994. 2. Drastische CO -reductie, hoe is het mogelijk? Technologiee¨n voor kostenoptimale vermindering van CO -emissies in het Nederlandse energiesysteem op lange termijn. ECN, januari 1993. Indien in de toekomst besluitvorming over kernenergie gewenst is, of voortkomend uit internationale afspraken over de reductie van CO -emissies, danwel uit andere energiepolitieke overwegingen, e´e´n en ander conform het advies van de AER, zal deze besluitvorming gebaseerd worden op gegevens over kosten die zoveel mogelijk aansluiten bij praktijkervaringen en die de laatste inzichten weerspiegelen. Ter inzage bij de vaste commissie voor Economische Zaken, nr. EZ-94-0191	 Volkshuisvesting, Ruimtelijke Ordening en Milieubeheer Economische Zaken
 KVR10370.xml	 1999	 CDA	 Vragen naar aanleiding van aanbevelingen in het rapport ''Dumped chemical weapons in the sea-options'' (onder red. van prof. dr. E.K. Duursma, uitgegeven door de Dr. A.H. Heineken Foundation for the Environment, Amsterdam, juni 1999). Zie ook Aanh. Hand. 1999-2000, nr. 77.	 Hebt u kennis genomen van de publicatie «Dumped chemical weapons in the sea-options» en met name van de in bovengenoemd rapport opgenomen aanbevelingen? Bent u bereid eraan mee te werken dat op alle officiële zeekaarten de plaatsen van de gedumpte chemische munitie duidelijk worden vermeld, inclusief die van scheepswrakken geladen met chemische munitie? Bent u bereid de staatsaansprakelijkheid voor letsel- en andere schade van vissers en strandbezoekers bij calamiteiten met chemische wapens te garanderen? Wat verstaat u onder «redelijke maatregelen» genoemd in het zeerechtverdrag UNCLOS III om verontreiniging van het zeemilieu met mosterdgasplakkaten uit de lekkende chemische munitie in de Noordzee en het Skagerak met moderne technische middelen te voorkomen? Bent u bereid deze kwestie in Europees verband aan te kaarten met het oog op een oplossing alsmede de daarvoor benodigde financiële middelen? Onder redactie van Prof. dr. E. K. Duursma, uitgegeven door de Dr. A. H. Heineken Foundation for the Environment, Amsterdam, Juni 1999	 Ja. Overigens merk ik op dat de publicatie zich richt op de problematiek ten gevolge van het dumpen van chemische wapens na afloop van de Tweede Wereldoorlog in de Oostzee en het Skagerak. Ja. Op het Nederlands deel van het Continentaal Plat zijn alle munitiestortplaatsen op de zeekaart aangegeven. Nederland is er voorstander van dat andere landen ook al hun munitiestortplaatsen, inclusief chemische munitie, op de zeekaart aangeven. Sinds 1990 bestaat er in Nederland een «Bijstands- en bijdrageregeling explosieven» op grond waarvan Nederlandse vissers onder zekere voorwaarden in aanmerking kunnen komen voor een vergoeding indien zij tijdens het vissen explosieven in hun netten krijgen. Vooralsnog zie ik geen noodzaak voor het treffen van aanvullende regelingen betreffende mogelijk letsel en andere schade ten gevolge van calamiteiten met chemische wapens; mede gelet op de uiterst geringe kansen daarop. Mocht zich onverhoopt een dergelijke calamiteit voordoen dan zal bekeken worden of er behoefte bestaat aan het treffen van een ad hoc regeling. Het Zeerechtverdrag (UNCLOS) kent een deel XII dat zich wijdt aan de bescherming en behoud van het marine milieu; Staten zijn verplicht het marine milieu te beschermen en te behouden (artikel 192). Meer in het bijzonder stelt artikel 194 dat Staten, afzonderlijk of gezamenlijk, naar gelang passend, alle met het Zeerechtverdrag verenigbare maatregelen dienen te nemen ter voorkoming, vermindering en bestrijding van verontreiniging van het marine milieu uit welke bron dan ook. Hiertoe dienen Staten de meest geëigende middelen te gebruiken waarover zij beschikken, en wel overeenkomstig hun beleid. Tevens dienen Staten een poging te doen hun beleid in dit verband te harmoniseren. In dit kader kan gemeld worden dat de problematiek van gedumpte chemische wapens onderwerp van gesprek is binnen de OSPAR-Commissie. De verdragspartijen bij dit regionaal verdrag ter bescherming van het marine milieu van de noordoost Atlantische Oceaan (OSPAR-verdrag) hebben tijdens de laatste commissievergadering (juni 1999) afgesproken om voor het conventiegebied een volledig overzicht op te stellen van de stortplaatsen voor munitie, waaronder chemische wapens. De bijeengebrachte informatie zal tijdens het overleg van delegatieleiders in november 1999 besproken worden en aan de hand hiervan zal besloten worden hoe men in OSPAR-verband dit onderwerp verder zal behandelen. De partijen die aangesloten zijn bij het OSPAR-verdrag, waaronder een groot aantal EU-landen en de EU zelf, zijn op dit moment druk bezig de problematiek met gedumpte chemische wapens nader te beschouwen (zie ook antwoord op vraag 4). Daarnaast is voor de specifieke problemen in het Oostzeegebied de Commissie van Helsinki (HELCOM) het meest geëigende forum om voor dit gebied specifieke maatregelen vast te stellen.	 Verkeer en Waterstaat
 KVR10371.xml	 1999	 PvdA	 Vragen over het invoeren van een voorrangsregeling voor de veerdienst Flevo-Ferries tussen Lelystad en Amsterdam bij de Oranjesluizen, zodat een directe verbinding met het Amsterdamse Centraal Station als eindpunt van de veerdienst ontstaat.	 Is het u bekend dat de eindbestemming van de veerdienst Flevo-Ferries tussen Lelystad en Amsterdam niet het openbaar vervoersknooppunt Centraal Station is, maar het stadsdeel Zeeburg (nog voor de Oranjesluizen gelegen), waarbij het doorvervoer per bus tot ca. 25 minuten extra reistijd vergt? Is het waar, dat bij een eindbestemming van Centraal Station de punctualiteit van de dienstregeling niet kan worden gehandhaafd, wegens het dan moeten passeren van de Oranjesluizen? Is het waar, dat in het geval van een eventuele voorrangsregeling in de sluizen wel op een snellere en directere manier naar het Centraal Station gereisd kan worden? Bent u van mening dat om personenvervoer over water te bevorderen, een dergelijke voorrangsregeling voor brug- en sluisbedieningen in het algemeen – zoals bijvoorbeeld in Duitsland al wel het geval is – en voor deze dienst in het bijzonder wenselijk zijn? Zo ja, bent u bereid om in het algemeen, en in het geval van Flevo-Ferries met betrekking tot het schutregiem en de verkeersregeling bij de Oranjesluizen, een dergelijke voorrangsregeling zo spoedig mogelijk in te voeren?	 Ja, dat is mij bekend. Ja, dat is waar. Ja, dat is waar. Een voorrangsregeling voor de Oranjesluizen hangt af van een aantal factoren: a. De frequentie (dienstregeling) van de boten. Indien deze zeer hoog is, kan bij een voorrangsregeling de sluis niet meer door andere schepen worden gepasseerd. Indien deze dienst een voorrangsregeling krijgt kunnen ook andere diensten – er wordt aan meer snelle ferries gedacht – voorrang claimen (precedentwerking). b. De beschikbare sluiscapaciteit. Er zijn bij de Oranjesluizen 4 kolken. Drie kleine (oude) kolken en één nieuwe kolk. De nieuw kolk wordt voornamelijk gebruikt door alle grote vrachtschepen o.a. duwvaart. De nieuwe kolk komt voor voorrangsverlening niet in aanmerking. De grote vrachtschepen zijn traag en daardoor duurt de schuttijd lang. De drie oude kolken ook niet. Deze worden nu gerenoveerd. Ze zijn daarna nodig voor de beroepsvaart en de recreatievaart qua capaciteit. c. De noodzakelijkheid van de voorrangsverlening. Bij de snelle ferries speelt de totale reistijd een rol. Indien bij voorrangsverlening bij het schutten, de schuttijd en de vaart over het IJ geen noemenswaardige reistijdwinst valt te verwachten t.o.v. het aansluitende vervoer op Zeeburg, heeft dit niet zoveel zin. Alleen uit het oogpunt van comfort (geen overstap/kwaliteit aansluitend busvervoer) kan de doorgaande verbinding een toegevoegde waarde hebben. d. De aansluitende verbindingen in Amsterdam. De aansluitende verbindingen in Amsterdam worden verzorgd door de buslijnen 501 en 502. Bus 501 rijdt door de Piet Heintunnel naar Station Amsterdam CS. Deze wordt in de toekomst vervangen door de IJtram vanuit IJburg welke daarna dwars door het centrum van Amsterdam rijdt. Buslijn 502 rijdt naar Station Bijlmer. De IJtram kan waarschijnlijk qua snelheid concurreren met de Flevo-Ferries (ook als de aanlanding bij Station Amsterdam CS ligt en de schepen een voorrangsregeling bij de sluizen krijgen). Buslijn 502 opent (met één overstap) een zeer goede ontsluiting van bedrijven en kantoren in de Bijlmer. Deze kan concurreren met de bestaande spoorlijn uit Lelystad met overstap op de metro naar de Bijlmer. Deze laatste verbinding is niet mogelijk indien Flevo-Ferries via de Oranjesluizen gaat varen. Men kan daar niet veilig op de bus overstappen. Dit zou jammer zijn, omdat bij de OV te water verbinding IJmuiden-Amsterdam CS is gebleken dat juist deze snelboten door veel automobilisten worden gebruikt. e. De nautische gegevens bij de sluizen. Indien de oude Oranjesluizen na de renovatie alle weer in gebruik zijn en één van de oude kolken zou daarvoor in aanmerking komen, ontstaan er problemen. Probleem is dat snelle ferries de langzame recreatievaart voor en/of na de sluis moeten kruisen. Dit kan gezien de snelheidsverschillen tussen beide verkeerssoorten tot problemen leiden. Ook de nautische kennis en discipline bij de recreatievaart is soms niet aanwezig. Uit veiligheidsoverwegingen moet dit worden ontraden. Indien men toch voor de Flevo-Ferries iets wil doen, is een aparte nieuwe kolk voor deze schepen aan te raden. Op grond van bovenstaande overwegingen acht ik momenteel een voorrangsregeling voor de Oranjesluizen niet wenselijk. Wel zal ik de ontwikkeling van het betreffende OV goed volgen. Mochten zich nu toch duidelijke knelpunten voordoen, dan zal ik mij opnieuw op de situatie beraden. Dit standpunt geldt ook voor brug- en sluisbediening in het algemeen, aangezien daarbij veelal sprake zal zijn van specifieke omstandigheden. Gelet op de beantwoording van vraag 4 is deze vraag niet langer relevant.	 Verkeer en Waterstaat (VW)
 KVR10372.xml	 1999	 CDA	 Vragn naar aanleiding van het artikel ''Dreigend tekort aan betonnen heipalen'' in Cobouw van dinsdag 14 september 1999.	 Hebt u kennisgenomen van het artikel «dreigend tekort aan betonnen heipalen»? Deelt u de zorgen voor wat betreft de beschikbaarheid van betonnen heipalen met name op het moment dat verschillende grote infrastructurele werken, zoals Betuwelijn en HSL gelijktijdig in uitvoering zullen zijn? Hebt u aanwijzingen dat het dreigende tekort aan heipalen reeds een rol heeft gespeeld dan wel zal gaan spelen bij de calculaties van bedrijven die inspelen op de aanbesteding van deze grote werken? Wat kunnen daarboven op nog de gevolgen zijn van de uitspraak van de NMA over de samenwerking van zandwinnings- en exploitatiesbedrijven? Welke mogelijkheden ziet u om dit tekort en het daaraan te relateren prijsopdrijvende effect te voorkomen? Overweegt u spreiding in de uitvoering van de werkzaamheden? Cobouw,, 14 september 1999	 Ja. Het artikel in Cobouw repte over betonnen heipalen met kleinere doorsneden – voor de woningbouw dus. Over schaarste in heipalen voor de infrastructuur (die overigens op bestelling worden gemaakt) het volgende: Het ministerie heeft bij de voorbereiding van de grote infrastructurele projecten aandacht gegeven aan de druk op de bestaande bouwmethoden en de faciliteiten daartoe, waaronder ook de funderingsmethoden. Met het bedrijfsleven is op gestructureerde wijze gezocht naar andere en innovatieve funderingsmethoden voor met name rijkswegen en spoorwegen. Dergelijke technieken zijn ook technisch beproefd in het kader van het NO-RECESS-programma (een proefopstelling voor nieuw funderingstechnieken). De resultaten van dit onderzoek zijn bekend bij de aanbiedende consortia voor de grote projecten. Gegeven het Design & Construct-karakter van deze aanbiedingen, is het aan de aanbiedende partijen om te kiezen voor dergelijke innovatieve methoden. Zie antwoord op vraag 2. Het vermeende tekort heeft derhalve geen invloed op de calculaties. De uitspraak van NMa over de samenwerking van de zand- en grindproducenten kan wel eens een verlagend effect op de prijzen hebben. Deze uitspraak zou op den duur kunnen leiden tot een toename van concurrentie in deze marktsector. Op korte termijn moet daar echter nog niets van verwacht worden. Zie antwoord op vraag 4. Voor HSL en Betuwelijn wordt thans een spreiding in de werkzaamheden c.q. aanpassen van planning niet overwogen.	 Verkeer en Waterstaat
 KVR10373.xml	 1999	 GPV	 Vragen naar aanleiding van het bericht in Binnenlands Bestuur van 17 september 1999 dat het aantal illegale casino''s de laatste twee jaar verdubbeld zou zijn.	 Is het aantal illegale casino’s de laatste twee jaar verdubbeld, resulterend in meer dan vijftig bekend zijnde illegale casino’s in meer dan dertig gemeenten? Verplicht de aan de Wet op de kansspelen ten grondslag liggende zogenaamde kanalisatiegedachte u niet tot een krachtig optreden tegen deze speelholen? Wilt u bevorderen dat het Openbaar Ministerie een einde maakt aan deze, bijna publieke, overtredingen van de geldende wettelijke regels? Wilt u in overleg met de gemeenten bezien of meer mogelijkheden kunnen worden geschapen om met behulp van gemeentelijke bevoegdheden een beleid van preventie tegen illegale casino’s te voeren? Acht u het verwijt van de stichting Holland Casino terecht dat Justitie en gemeenten te weinig actie ondernemen tegen het zwarte gokcircuit? Binnenlands Bestuur, 17 september 1999	 	 Justitie
 KVR10374.xml	 1997	 PvdA	 Vragen naar aanleiding van de afwijzing voor een doventolk voor zes dove leerlingen, die ingeschreven staan bij de avondopleiding van de HBO-opleiding Gebarentaal, omdat zij al duurzaam zijn ingepast in een arbeidsproces. Zie voor eerdere vragen over dit onderwerp Aanh. Hand. II, 1997-1998, nrs. 234 en 367.	 Hebben zes dove leerlingen, die ingeschreven staan bij de avondopleiding van de HBO-opleiding Gebarentaal, een afwijzing voor een doventolk ontvangen omdat zij, volgens Cadans, «al duurzaam zijn ingepast in een arbeidsproces»? Vindt u het terecht dat dove mensen ten gevolge van wet- en regelgeving niet verder kunnen studeren, her- of bijscholen, en dus geen carrière maken? Bent u bereid om wet- en regelgeving op zodanige wijze aan te passen dat deze ongelijke behandeling tot het verleden gaat behoren? Bent u tevens bereid om, in het belang van de recent gestarte opleiding Gebarentaal en in het belang van de emancipatie van de dove medemens, op zo kort mogelijke termijn een noodoplossing te realiseren? Brief van het LISV aan het Seminarium voor Orthopedagogiek dd. 2 oktober 1997 Een afschrift van deze brief is ondershands aan de regering gezonden	 	 Sociale Zaken en Werkgelegenheid
 KVR10376.xml	 1999	 D66	 Vragen of het strafrechtelijk onderzoek in de Puttense moordzaak naar behoren is uitgevoerd.	 Kent u de zogenaamde Puttense moordzaak en het met argumenten omklede verzoek van oud-politiecommissaris Blaauw aan het College van procureurs-generaal van 5 maart 1999 om ondanks de rechterlijke uitspraken toch het onderzoek in deze zaak te heropenen? Hoe beoordeelt u het antwoord van het College van procureurs-generaal van 17 juni 1999 om geen nieuw DNA-onderzoek in deze zaak te laten verrichten? Waarom is het in deze zaak aangetroffen spoor wel in de DNA-databank van het Gerechtelijk Laboratorium opgenomen, maar wordt het niet met andere sporen cq. profielen vergeleken? Welke mogelijkheden heeft een veroordeelde, die stelt onschuldig veroordeeld te zijn door de rechter, om een nieuw strafrechtelijk onderzoek in zijn strafzaak te laten verrichten in de gevallen dat art. 457 Wetboek van Strafvordering niet van toepassing is? Deelt u de mening dat het in deze zaak zinvol zou zijn een zogenaamde second opinion door deskundigen uit de kring van het openbaar ministerie en de politie te laten uitvoeren naar de vraag of het strafrechtelijk onderzoek in deze zaak naar behoren is uitgevoerd en of er nader onderzoek nodig is?	 	 Justitie
 KVR10377.xml	 1999	 D66	 Vragen over maatregelen naar aanleiding van het verdwijnen van alleenstaande minderjarige asielzoekers, in het bijzonder Nigeriaanse meisjes, uit asielzoekerscentra.	 Welke inspanningen zijn, c.q. worden verricht om de verblijfplaats van de uit asielzoekerscentra verdwenen Nigeriaanse meisjes te achterhalen? Welke maatregelen zijn genomen om de Nigeriaanse meisjes die nog in asielzoekerscentra verblijven, te beschermen? Is het waar dat «corrupte ambtenaren meewerken aan smokkel»? Hoofdcommissaris Wilzing, IJsselland, Trouw, 14 september 1999 Terre des Hommes, rapport, 15 september 1999	 Bij constatering van een vermissing van een alleenstaande minderjarige asielzoeker (AMA) wordt aangifte gedaan door of namens de voogd. Afhankelijk van de omstandigheden van de vermissing signaleert de politie de vermissing direct in het Nationaal Schengen Informatiesysteem (NSIS) voor opsporing, aanhouding en terugbezorging of opsporing van de verblijfplaats en start zonodig een buurtonderzoek. De invoer van gegevens in het NSIS (overeenkomstig het gestelde in artikel 97 van de Schengen Uitvoeringsovereenkomst (SUO)) biedt de mogelijkheid om de vermiste op te sporen bij politiecontroles in het Schengengebied of bij het passeren van de buitengrenzen hiervan. In het kader van de opsporingsonderzoeken tegen verdachten van mensenhandel wordt al het mogelijke gedaan om de verblijfplaatsen van de slachtoffers te achterhalen onder andere door ondervraging van aangeefsters/slachtoffers en uiteraard door ondervraging van verdachten. Alleenstaande minderjarige asielzoeksters afkomstig uit Nigeria, Liberia, Sierra Leone en Soedan worden door de Opvang- en onderzoekscentra op grond van ervaringen aangemerkt als risicogroep. Dit betekent dat deze minderjarigen onder extra toezicht worden geplaatst. Voorts wordt gepoogd om deze asielzoeksters in de nabijheid van hun begeleiders te huisvesten. De minderjarigen ontvangen voorlichting en worden voorts gewezen op de mogelijkheid om te worden ondergebracht in speciale huizen. Daarnaast neemt het opvangcentrum direct contact op met De Opbouw en vindt er een versnelde intake plaats. Bovendien wordt een spoedprocedure ter voorziening in de voogdij gestart. Voorts is door de opvangcentra met de betreffende Vreemdelingendiensten de afspraak gemaakt dat van de minderjarigen behorende tot hogergenoemde risicogroep een signalement wordt opgemaakt. Indien een minderjarige onder verdachte omstandigheden met onbekende bestemming vertrekt zijn er mitsdien meer gegevens, die het opsporingsonderzoek moeten vereenvoudigen, bekend dan gebruikelijk. De bewering van Terre des Hommes dat er mogelijk sprake is van corruptie binnen de Nederlandse ambassade in Nigeria, is voor het Ministerie van Buitenlandse Zaken aanleiding geweest om een missie naar Lagos te sturen om terzake een onderzoek in te stellen. Het onderzoek is nog niet afgerond.	 Justitie (JUS)
 KVR10378.xml	 1999	 VVD	 Vragen over de effectiviteit van het opsporingsonderzoek naar het in de prostitutie misbruiken van alleenstaande minderjarige asielzoekers, in het bijzonder Nigeriaanse meisjes.	 Zijn er aanwijzingen dat 400 alleenstaande minderjarige asielzoeksters, in het bijzonder Nigeriaanse meisjes sinds 1996 uit de opvangcentra zijn verdwenen en daarna in de prostitutie misbruikt? In welke mate hebben politie en justitie aanwijzingen dat er sprake is van ernstige strafbare feiten? Hoe beoordeelt u de effectiviteit van de opsporingsonderzoeken, die de politie naar deze ernstige misdrijven heeft verricht? Is het waar dat de asielprocedure het gemakkelijk maakt om alleenstaande minderjarige asielzoeksters naar Nederland te laten overkomen om vervolgens in de prostitutie te worden misbruikt? Welke mogelijkheden ziet u om dit misbruik van de asielprocedure tegen te gaan?	 In de periode 1995 tot en met 1998 zijn ongeveer 160 alleenstaande minderjarige asielzoekers afkomstig uit Liberia, Sierra Leone, Nigeria en Soedan met onbekende bestemming vertrokken, zoals uit controle van adressen is gebleken (bron: Keten in Kaart 1998 – INDIAC). Dit aantal maakt geen onderscheid naar geslacht. Wel dient te worden opgemerkt dat het alleen alleenstaande minderjarige asielzoekers (AMA’s) betreft die als zodanig in INDIS zijn geregistreerd. Er zijn geen betrouwbare gegevens voorhanden over het precieze aantal AMA’s dat in de prostitutie is beland. In het recente verleden zijn twee grote opsporingsonderzoeken verricht naar aanleiding van het verdwijnen van AMA’s uit opvangcentra. Uit beide onderzoeken is naar voren gekomen dat een aantal van deze meisjes is blootgesteld aan ernstige vormen van uitbuiting en geweld. Bovendien voelen de meisjes zich, onder invloed van voodoo-praktijken, gedwongen aan de voorwaarden van de mensenhandelaar te voldoen en werkzaamheden in de prostitutie uit te voeren. Het eerste opsporingsonderzoek, verricht door het regionale politiekorps Brabant Zuid-Oost, heeft geleid tot de veroordeling van één verdachte in Nederland en vijf in het buitenland. De verdachte in Nederland is in hoger beroep veroordeeld tot een onvoorwaardelijke gevangenisstraf van anderhalf jaar. Vier verdachten zijn in België in hoger beroep veroordeeld tot gevangenisstraffen van drie tot vijf jaar. Tevens is op basis van dit onderzoek een verdachte in Duitsland veroordeeld tot een gevangenisstraf van zes en half jaar. Op basis van het tweede onderzoek, uitgevoerd door het regionale politiekorps Noord- en Oost-Gelderland, zijn in totaal elf verdachten gedagvaard. Inmiddels zijn hiervan negen veroordeeld tot gevangenisstraffen, variërend van zes maanden tot negen jaar. De overige twee verdachten zullen binnenkort voor de rechter verschijnen. Er is binnen de Nederlandse politie een verhoogde aandacht voor dit type onderzoek. Er lopen op dit moment strafrechtelijke onderzoeken, waarover in het belang van het onderzoek in deze fase geen nadere mededelingen kunnen worden gedaan. Het Afrika studiecentrum te Leiden is verzocht een onderzoek naar hogergenoemde voodoo-praktijken en andere aspecten van de samenleving in West-Afrika te verrichten. Daarnaast zal met de invoering van het wetsvoorstel opheffing algemeen bordeelverbod effectiever kunnen worden opgetreden tegen kinderprostitutie, onder andere door het vervallen van het klachtvereiste en door strafbaarstelling van degene die tegen betaling seksuele handelingen pleegt met een minderjarige. Alleenstaande minderjarige asielzoekers, die niet voor een vluchtelingenstatus in aanmerking komen en evenmin voor een vergunning tot verblijf om klemmende redenen van humanitaire aard, kunnen in aanmerking komen voor een vergunning tot verblijf in het kader van het AMA-beleid wanneer de noodzakelijke opvang in het land van herkomst ontbreekt. Om te bezien of opvang in het land van herkomst aanwezig is, dient in voorkomende gevallen onderzoek in het herkomstland plaats te vinden. Het asielverzoek van een alleenstaande minderjarige asielzoeker wordt, afhankelijk van de twijfel over de opgegeven minderjarige leeftijd en twijfel over de nationaliteit of identiteit, behandeld in een Aanmeldcentrum. Wanneer er geen sprake is van twijfel over de opgegeven leeftijd en/of over de nationaliteit of identiteit, wordt de minderjarige naar een Opvang- en onderzoekcentrum doorgeplaatst. Deze Opvang- en onderzoekcentra hebben een open karakter. De minderjarigen kunnen derhalve het centrum verlaten wanneer zij dat willen. In de opvangcentra zijn evenwel extra maatregelen genomen om verdwijning van minderjarigen in de prostitutie tegen te gaan. U zie hiervoor het antwoord op vraag 2 van de leden Hoekema, Wijn, Albayrak en Halsema over dit onderwerp. U zie hiervoor eveneens het antwoord op de vragen van de leden Hoekema, Wijn, Albayrak en Halsema over dit onderwerp . Aanhangsel Handelingen, nr. 118, vergaderjaar 1999–2000.	 Justitie (JUS)
 KVR10379.xml	 1999	 SP	 Vragen over de wijze van werving van landmachtpersoneel via Start Uitzendbureau (zie ook Aanh. Hand. 1998-1999, nr. 1973).	 Herinnert u zich de vragen over commerciële werving door de Landmacht van het lid Marijnissen en uw antwoorden daarop? Erkent u, gezien uw antwoord op vragen 6 en 8, dat jongeren in de WIW gedwongen kunnen worden, op straffe van gedeeltelijke of gehele weigering van de uitkering, te solliciteren op een bekende vacature bij de Koninklijke Landmacht? Waarom moet, indien Defensie stelt geen ongemotiveerd personeel te kunnen gebruiken een door Start Uitzendbureau uitgeselecteerde baanloze aannemelijk maken dat hij of zij zwaarwegende bezwaren koestert tegen het verrichten van Defensie-werkzaamheden? Meent u dat laag opgeleide werkloze jongeren te allen tijde in staat moeten worden geacht zwaarwegende bezwaren tegen een defensiebaan te verwoorden? Kunt u verduidelijken wat de criteria zijn voor dergelijke bezwaren? Wie toetst of de bezwaren die betrokkene heeft zwaarwegend genoeg zijn? Moeten bezwaren tegen een baan bij Defensie meer of minder zwaarwegend zijn dan bij een reguliere werkgever? Kunt u garanderen dat potentiële kandidaten voldoende objectieve informatie over de defensievacature ontvangen, op basis waarvan een gemotiveerd positief of negatief besluit genomen kan worden? Worden potentiële kandidaten ook op de hoogte gebracht van de zeer hoge kans uitgezonden te worden naar conflictgebieden? Kunt u het wervingsmateriaal dat de potentiële kandidaat ontvangt aan de Kamer overleggen? Welke zijn genoemde afspraken tussen Defensie en Start over informatie-uitwisseling? Worden gegevens van Start-cliënten aan Defensie doorgegeven? En zo ja, worden deze cliënten daarvan op de hoogte gebracht? Zijn er afspraken over informatie-uitwisseling tussen Start-Uitzendbureau en de Gemeentelijke Sociale Dienst/UVI? Is het aan Start Uitzendbureau bijvoorbeeld toegestaan namen van door hen geselecteerde cliënten voor de defensievacature door te geven aan de gemeente/UVI? Is een cliënt verplicht bij een UVI of Gemeentelijke Sociale Dienst te melden dat hij/zij een brief van Start heeft ontvangen omtrent deze defensievacature? Aanhangsel Handelingen, nr. 1973, vergaderjaar 1998–1999.	 Ja. Met betrekking tot jongeren in de WIW kunnen zich twee situaties voordoen. Jongeren kunnen deelnemen aan een traject, waarbij in hun inkomen wordt voorzien door middel van een uitkering, of jongeren kunnen zijn geplaatst in een WIW-dienstbetrekking, waarbij in hun inkomen wordt voorzien door een loonbetaling. In het geval jongeren voor hun inkomen afhankelijk zijn van een uitkering, zijn de gewone uitkeringsvoorwaarden van toepassing. Dat wil dus onder andere zeggen dat deze jongeren passende arbeid moeten aanvaarden. Het oordeel of een aangeboden baan passend is, is voorbehouden aan de uitkeringsinstantie. Bestaat hierover onenigheid dan zijn de normale bezwaar- en beroepsprocedures van toepassing. In de WIW is ten aanzien van de WIW-dienstbetrekking bepaald dat naast de gewone ontslaggronden op grond van het Burgerlijk Wetboek ook ontslag kan plaatsvinden als een WIW-werknemer een aanbod voor aanvaarding van passende arbeid weigert. Een eventueel ontslag kan worden aangevochten bij de rechter. Zoals in de beantwoording van de eerdergenoemde vragen reeds is opgemerkt wordt de passendheid van aangeboden arbeid altijd individueel beoordeeld. Dit is dus ook van toepassing op arbeid die wordt aangeboden door de Koninklijke Landmacht. Dat Defensie stelt geen ongemotiveerde werknemers te willen aannemen is op zich niet uniek. Ook andere werkgevers gaan in het algemeen niet in zee met ongemotiveerde kandidaten. Ook in dit geval is het de uitkeringsinstantie die beoordeelt of het niet verkrijgen van de baan door een ongemotiveerde houding als verwijtbaar kan worden aangemerkt. Indien een jongere, ongeacht het opleidingsniveau, niet in staat zou zijn om kenbaar te maken waarom een baan bij de Koninklijke Landmacht voor hem of haar niet als passend kan worden aangemerkt, kan deze jongere zich altijd laten bijstaan, bijvoorbeeld door een vertegenwoordiger van de vakbond, een rechtswinkel of een advocaat. Zoals in het antwoord op de eerdere Kamervraag (vraag 8; Aanhangsel Handelingen nr. 1973, vergaderjaar 1998–1999) is gesteld, kan een baanaanbod worden geweigerd indien dit om redenen van geestelijke, sociale of religieuze aard niet kan worden gevergd van de persoon in kwestie. De beoordeliing van de gronden vindt plaats door de uitkerende instantie. Tegen een beslissing is bezwaar mogelijk bij de uitkerende instantie; vervolgens staat beroep open bij de rechter. De bezwaren tegen een baan bij Defensie hoeven niet meer of minder zwaarwegend te zijn dan bij een andere baan, maar gelet op de aard van de arbeid ligt het voor de hand dat gewetensbezwaren vaker aan de orde kunnen zijn. Bij het eerste contact tussen Start en mogelijke kandidaten, een contact dat via het callcenter van Start plaatsvindt, wordt op voorhand verteld dat een uitzending naar een crisisgebied zeer waarschijnlijk is. Hem/haar wordt verzocht dit thuis te overleggen. Indien er interesse is voor een functie bij de Koninklijke Landmacht, wordt een afspraak gemaakt door het callcenter met één van de vestigingen van Start. Start maakt gebruik van het wervingsmateriaal van Defensie. In dit materiaal wordt de grote kans op uitzending meerdere malen onder de aandacht gebracht (zie bijlage) . Na het gesprek bij een Start-vestiging wordt de potentiële kandidaat naar één van de banenwinkels van de landmacht doorgestuurd. Hier krijgt hij/zij het oriënterend gesprek waarin alle voor- en nadelen van het werken als militair worden besproken. Eerst daarna vindt een eventuele sollicitatie plaats. Er is derhalve voldoende gelegenheid om op basis van de ontvangen informatie een gemotiveerd positief of negatief besluit te nemen. De informatie-uitwisseling tussen Start en Defensie betreft het ingevuld CV (zie bijlage) . Geïnteresseerden ondertekenen bij de Start-vestiging hun curriculum vitae ten behoeve van de Koninklijke Landmacht. Met behulp van dit CV wordt de potentiële kandidaat aangeboden bij de banenwinkel. Door deze procedure is de kandidaat er dus van op de hoogte dat de gegevens als vermeld in het CV worden doorgestuurd naar de Koninklijke Landmacht. De Koninklijke Landmacht maakt het resultaat van de bemiddeling bekend aan Start. Deze informatie betreft uitsluitend het resultaat van de sollicitatie, te weten: aangesteld of niet aangesteld. Er bestaan geen afspraken tussen Start-Uitzendbureau en de GSD-en/Uvi’s over informatie-uitwisseling. Overigens zij opgemerkt dat de kaders voor dergelijke afspraken zijn vastgelegd in de Wet persoonsregistraties (Wpr) en de materiële wetgeving (de Abw en OSV 1997). Hieruit volgt dat in casu gegevens alleen mogen worden uitgewisseld tussen uitzendbureaus, GSD-en en Uvi’s met toestemming van de uitkeringsgerechtigde. De uitkeringsgerechtigde is verplicht informatie te geven over alle feiten en omstandigheden die van invloed kunnen zijn op het recht, de hoogte en de duur van de uitkering. Daartoe kan ook de informatie worden gerekend die samenhangt met verkrijgen of behouden van arbeid in dienstbetrekking. Het verstrekt die informatie op verzoek of onverwijld uit eigen beweging. Het moet wel aan de klant bekend zijn gemaakt wat daaronder wordt begrepen. Met andere woorden het moet redelijkerwijs bij de klant bekend zijn dat vacatureaanbiedingen van Start worden beschouwd als een feit of omstandigheid die van invloed kan zijn op de uitkeringsverstrekking. Bijlagen ter inzage gelegd bij afdeling Parlementaire Documentatie Aanhangsel Handelingen, nr. 1973, vergaderjaar 1998–1999.	 Defensie
 KVR1038.xml	 1994	 CDA	 Betreft heenzendingen van verdachten en veroordeelden wegens plaatsgebrek in penitentiaire inrichtingen.	 Zal het aantal heenzendingen dit jaar de recordhoogte van 5000 overschrijden? Tot welke categoriee¨n (A/A+, B/B+ of C) behoren deze heengezonden verdachten? Kunt u inzicht geven in de oorzaken van deze weer sterke stijging van het aantal heenzendingen? Hebt u gesuggereerd dit tekort op te vangen door alternatieve maatregelen bijvoorbeeld door aan het O.M. de plicht op te leggen 10% lagere straffen te eisen? Zijn deze alternatieven door de vergadering van procureurs-generaal afgewezen? Is thans besloten tot het scheppen van aanvullende celcapaciteit? Hoe groot is het tekort? Op welke wijze zal de aanvullende capaciteit worden gerealiseerd? Hoe worden de planning en de financiering van deze extra cellen geregeld? Zie Eindhovens Dagblad, 15 december 1994	 In 1994 moesten in totaal 5316 personen wegens plaatsgebrek in penitentiaire inrichtingen worden heengezonden. Dat zijn er bijna 1000 meer dan in 1993 toen 4340 heenzendingen plaats hadden. Behalve dat dit nog steeds groeiende aantal de geloofwaardigheid van de rechtshandhaving schaadt werkt het demotiverend voor de politie, het openbaar ministerie en het gevangeniswezen. Voor het openbaar ministerie is het onderhand een vrijwel onmogelijke opgave binnen de bestaande richtlijnen in evenzovele gevallen voor deze organisatie tegennatuurlijke beslissingen te moeten nemen die telkens belangrijke maatschappelijke en publicitaire gevolgen zullen hebben. De 5316 heenzendingen bestaan zowel uit heenzendingen van preventief gedetineerden (verdachten) als van veroordeelden die op die wijze plaats maken voor preventief gedetineerden. Van de heengezonden preventief gedetineerden kan worden aangegeven tot welke categorie de betrokken verdachten behoorden. Hieronder is aangegeven hoe de verdeling is over de categoriee¨n C, B, B+, A en A+. in 1994 wegens plaatsgebrek heengezonden personen categorie aantal percen- tage A+ 0,1 A 1532 28,8 B+ 682 12,8 B 1761 33,1 C 45 0,9 veroordeelden 1293 24,3 Totaal 5316 100 Uit contacten tussen mijn departement en de arrondissementsparketten naar aanleiding van hun kwartaalopgaven met betrekking tot heenzendingen op basis waarvan dit overzicht is samengesteld, is mij gebleken dat zowel de administratieve verwerking als de naleving van de vastgestelde richtlijn ter zake niet in alle gevallen die zorgvuldige aandacht krijgt die gelet op het belang van het onderwerp verwacht mag worden. Zo is gebleken dat het voorkomt dat heengezonden verdachten geadministreerd staan in een categorie die bij de aanvang van de bewaring is toegekend (bijvoorbeeld A+), terwijl in de loop van het strafrechtelijk onderzoek een lagere categorie geı¨ndiceerd bleek (bijvoorbeeld A). Ten tijde van de heenzending had in dat geval de op dat moment geldende en niet de bij aanvang toegekende categorie moeten worden genoemd. Door verschillende administraties, die van de parketten en die van de rayonbureaus van het gevangeniswezen, naast elkaar te leggen wordt getracht een zo getrouw mogelijk beeld van de situatie te presenteren. Dat neemt niet weg dat ik aan de voorzitter van het college van procureurs-generaal heb gevraagd een onderzoek te gelasten naar de huidige administratieve verwerking van heenzendingen op de parketten en zeker te stellen dat de kwartaalopgaven van de parketten een getrouw beeld geven van de werkelijkheid. Over de uitkomsten van dat onderzoek zal ik u zo spoedig mogelijk informeren. Uit bovenstaande tabel blijkt dat, hoewel het beleid er bij voortduring op is gericht geen verdachten uit de A+ categorie heen te zenden, dit desondanks in het laatste kwartaal van 1994 drie keer toch heeft plaatsgevonden. Naar aanleiding daarvan heb ik inmiddels een onderzoek gelast en in dat verband ambtsberichten gevraagd van de procureur-generaal in wiens ressort de twee arrondissementen vallen waarin die heenzendingen hebben plaatsgevonden. In het ene arrondissement bleek het te gaan om e´e´n geval. In zijn ambtsbericht aan de procureur-generaal schrijft de betreffende hoofdofficier dat het ging om iemand die verdacht werd van dealen en het bezit van drugs. Het betrof een bekenende verdachte die primair vast zat op vrees voor herhaling. Door een communicatiestoornis tussen de officier die is belast met heenzendingen en de officier die de zaak behandelt is deze verdachte te zamen met 11 andere preventieven uit andere categoriee¨n heengezonden. Ten onrechte, zo bleek nu het hier ging om een grensgeval tussen de categoriee¨n A en A+. De betreffende verdachte is overigens inmiddels (terzake van handel in drugs) door de rechtbank veroordeeld tot een gevangenisstraf van twee jaar waarvan zes maanden voorwaardelijk. Van zijn vonnis is hij in hoger beroep gegaan. Geconcludeerd kan worden dat deze heengezonden. Naar aanleiding van deze casus heeft de betrokken procureur-generaal in zijn ambtsbericht aangegeven nauwlettend te zullen toezien op strikte naleving van de heenzendrichtlijn en de procedures ter zake. Ik heb de voorzitter van het college van procureurs-generaal uitdrukkelijk laten weten dat dergelijke gevallen zich niet behoren voor te doen en hem verzocht alle gee¨igende maatregelen ter voorkoming daarvan te doen nemen. In het andere arrondissement ging het om twee heengezonden A+ gevallen. Om hen moverende redenen heeft de hoofdofficier gemeend twee verdachten uit de A+ categorie te moeten heenzenden. Op de nadere bijzonderheden van dit geval kan ik met het oog op het opsporingsbelang in dit kader niet ingaan. Desgewenst zal ik de Kamer hierover vertrouwelijk nader informeren. In ieder geval heeft de procureur-generaal van het betreffende ressort de overwegingen en de handelwijze van die hoofdofficier als onjuist en ontoelaatbaar beoordeeld. De voorzitter van het college van procureurs-generaal heeft mij te kennen gegeven dat de betrokken hoofdofficier door zijn procureur-generaal in een onderhoud hier zeer nadrukkelijk op zal worden aangesproken. De voorzitter zal bij dit gesprek aanwezig zijn. In 1994 werden 1532 verdachten uit de A-categorie heengezonden. In 1993 waren dat er 1441. Onder de 5316 in 1994 wegens plaatsgebrek heengezonden personen bevonden zich 1293 veroordeelden, die zich in de laatste fase van de straf bevonden en werden heengezonden om plaats te maken voor een preventief gedetineerde. Zulks is geschied op basis van de door de vergadering van procureurs-generaal vastgestelde Richtlijn Heenzendingen van oktober 1993 (Stcrt. 1993, 197), waarvan de tekst op bij brief van 25 november 1993 aan de Tweede Kamer werd toegezonden. Deze richtlijn die erop is gericht de beschikbare celcapaciteit zo veel mogelijk aan te wenden voor de zwaarste gevallen, biedt de mogelijkheid onder voorwaarden afgestraften, die tenminste drie-vierde van hun straf hebben uitgezeten, met strafrestant van maximaal vier weken heen te zenden gedetineerden uit de B+, A of A+ categorie. Deze regeling betreft de huizen van bewaring. Het criterium van maximaal vier weken kon in de afgelopen periode onder druk van de situatie niet worden gehandhaafd. Zo is het in het afgelopen najaar voorgekomen dat in situaties van groot tekort en bij dreigende heenzending van zware gevallen uit de A-categorie, en zelfs de A+ categorie in de grote steden afgestraften met strafrestanten van vier tot zes weken uit huizen van bewaring zijn weggezonden. In Amsterdam zelfs nog meer, met inachtneming van de eis dat drie-vierde van de straf diende te zijn uitgezeten. Het totaalbeeld is zorgelijk. De situatie noopt tot het maken van vele lastige afwegingen die moeten leiden tot optimale oplossingen die niettemin veelal niet bevredigend zijn. In deze situatie is het vrijwel onontkoombaar dat soms een verkeerde afweging wordt gemaakt. Dat neemt niet weg dat alle inspanning er op gericht moet zijn dat aantal tot een minimum te beperken. Ondertussen zal gewerkt moeten worden aan mogelijkheden die de heenzendingenproblematiek in de toekomst op meer structurele wijze het hoofd kunnen bieden. Exacte gegevens over de straftoemeting in1994 zijn nog niet beschikbaar. Het staat evenwel buiten kijf dat het toenemend aantal heenzendingen een direct gevolg is van de toegenomen behoefte aan celcapaciteit als gevolg van een toename van het aantal langere straffen door ontwikkelingen in met name de geweldscriminaliteit en de straftoemeting bij deze delicten. Uit voorlopige cijfers die zijn verzameld om de contingentering van de preventievencellen voor 1995 te bepalen blijkt dat voor 1994 met een stijging van circa 10% ten opzichte van 1993 rekening moet worden gehouden in deze categorie straffen. Hoezeer de behoefte toeneemt wordt duidelijk uit het feit dat er in de penitentiaire inrichtingen in Nederland in 1994 – ten gevolge van capaciteitsuitbreidingen en efficiencymaatregelen – dagelijks ruim 500 gedetineerden me´e´r verbleven dan in 1993. Dat er desondanks nog voor 5316 personen niet onmiddellijk plaats beschikbaar was is illustratief voor de ernst van de problematiek. Neen. De suggestie om bij zeer lange gevangenisstraffen systematisch lagere straffen te eisen teneinde het celtekort te verminderen is op initiatief van de procereur-generaal belast met de portefeuille executie aan de orde geweest in de vergadering van procureurs-generaal. Zij is besproken tezamen met andere suggesties om het celtekort te verminderen, zoals het op ruimere schaal heenzenden van afgestraften en het plaatsen van meer gedetineerden op e´e´n cel. De vergadering heeft vastgesteld dat deze laatste maatregelen in het licht van het onaanvaardbaar hoge aantal heenzendingen op den duur onontkoombaar zullen zijn. Dergelijke maatregelen kunnen bijdragen aan een beleid waarbij aan de druk op de schaarse capaciteit niet alleen tegemoet wordt gekomen via de instroom in de gevangenissen (zoals nu via heenzending gebeurt), maar ook op de doorstroom (meer op een cel) en de uitstroom (heenzenden, al dan niet voorwaardelijk, van afgestraften). De vergadering van PG’s achtte dit soort oplossingen echter alleen haalbaar als zij politieke instemming zouden verkrijgen. Nadere uitwerking van de in de vergadering van PG’s besproken suggesties en van andere maatregelen gericht op een optimale benutting van de capaciteit is opgedragen aan een projectgroep onder leiding van een op mijn ministerie gedetacheerde hoofdofficier van justitie. In dat kader zijn ook enkele kleinschalige experimenten in voorbereiding, die heenzending van afgestraften uit andere plaatsen dan huizen van bewaring, voor een wat langere periode dan vier weken mogelijk maken. Zodra de plannen voor die experimenten zijn uitgewerkt, zullen deze aan de Tweede Kamer ter kennis worden gebracht. Het meervoudig plaatsgebruik binnen penitentiaire inrichtingen wordt ten aanzien van bepaalde categoriee¨n (subsidiair gehechten en vreemdelingen) reeds structureel toegepast. Met betrekking tot de andere categoriee¨n wordt de beschikbare celcapaciteit maximaal benut en wordt zelfs gebruik gemaakt van niet voor de onderbrenging van gedetineerden bedoelde ruimten. Bovendien wordt ter voorkoming van heenzendingen gebruik gemaakt van de mogelijkheid veldbedden op een cel bij te plaatsen. Het gevangeniswezen staat aan de vooravond van de ingebruikname van veel nieuwe capaciteit. In de eerste helft van 1995 zullen 1100 plaatsen beschikbaar komen en in de tweede helft nog eens 300. Met deze cellen hoop ik de grootste nood voor de eerstkomende tijd te kunnen oplossen. Gevreesd moet worden dat de beschikbaar komende extra cellen op termijn evenwel niet voldoende zullen zijn. Een commissie onder leiding van mijn ambtsvoorganger Korthals Altes zal mij adviseren over onder meer de mogelijkheden tot ombuiging van de groeiende behoefte aan celcapaciteit. Nochtans is duidelijk – en over de implicaties daarvan beraad ik mij thans – dat een verdergaande, meer structurele vergroting van de capaciteit vanhet gevangeniswezen is aangewezen. Zodra daaromtrent meer duidelijkheid is zal ik de Kamer daarvan in kennis stellen. Berekeningen omtrent de benodigde inrichtingscapaciteit worden gemaakt als prognose vooraf, en ook op basis van nacalculatie achteraf. Voor ultimo 1994 was – op basis van de prognoses vooraf – een behoefte geraamd van 11 288 cellen. De voorlopige nacalculatie laat zien dat er in 1994 feitelijk behoefte was aan ongeveer 10 750 cellen. (Er stonden in 1994 gemiddeld 8170 cellen ter beschikking.) Daarmee zou de behoefte aan cellen in de praktijk iets lager zijn uitgekomen dan in de ramingen was verondersteld. Dit is evenwel geen reden om de prognoses bij te stellen. Een belangrijk deel van de toename die voor 1994 werd verwacht was gelegen in een eenmalige ophoging van de behoefte met ongeveer 1200 plaatsen als gevolg van beleidsintensiveringen, die nog niet geheel hun beslag hebben gekregen. Op dit onderdeel lijken de prognoses dus nog niet volledig te zijn uitgekomen. Voor ultimo 1995 is een behoefte voorzien van 11 720 plaatsen. Er zullen op dat moment 11 758 plaatsen ter beschikking staan. Voor 1996 moeten echter opnieuw capaciteitsproblemen worden verwacht. Over de mate waarin en het tijdstip waarop de inrichtingscapaciteit zal worden uitgebreid heb ik de Tweede Kamer onlangs geı¨nformeerd in mijn brief van 14 oktober 1994 . Ten aanzien van de vraag naar de wijze waarop de «aanvullende» capaciteit zal worden gerealiseerd en gefinancierd merk ik het volgende op. Voorzover met het begrip aanvullende capaciteit wordt gedoeld om de 200 cellen die in het kader van de «motie-Wallage» aan de inrichtingscapaciteit zullen worden toegevoegd, kan ik mededelen dat deze cellen beschikbaar komen door in de loop van 1995 in de grote steden 4 x 50 plaatsen aan te wijzen ten behoeve van delinquenten die lokaal overlast bezorgen. De daartoe benodigde extra capaciteit wordt gerealiseerd door cellen die op grond van bouwkundige staat en/of voorzieningenniveau zouden moeten worden afgestoten langer in gebruik te houden in afwachting van een nieuwe inrichting in de omgeving van Utrecht. Zie het rapport Voorzieningenbeleid Delinquentenzorg en jeugdinrichtingen 1994–1998, juli 1993, Ministerie van Justitie Kamerstuk 22 999, nr. 22	 Justitie
 KVR10381.xml	 1999	 CDA	 Deze vragen dienen ter aanvulling op eerdere vragen terzake van het lid Kant (zie Aanh. Hand. II, 1999-2000, nr. 121).	 Waarom worden kinderen met ernstige problemen, die door de kinderrechter naar een gesloten inrichting zijn verwezen, door uw ministerie in sommige gevallen niet in een dergelijke inrichting geplaatst? Kunt u aangeven in hoeveel gevallen een aanvraag tot plaatsing niet is gehonoreerd? Kunt u, los van het juridische aspect, aangeven of het volgens u in het belang van de betreffende kinderen is dat na uitspraak van een kinderrechter er nogmaals een aanmeldings- en plaatsingsprocedure op centraal niveau plaatsvindt? Onderschrijf u de geluiden uit het veld dat de criteria die bij deze extra plaatsingsafweging op landelijk niveau worden gehanteerd, te zeer zijn opgeschroefd met als praktisch gevolg dat kinderen pas voor een werkelijke gesloten plaatsing in aanmerking komen op het moment dat ze echt in de goot liggen? Hoe denkt u te voorkomen dat kinderen die bij de tweede plaatsingsafweging alsnog niet voor gesloten opname in aanmerking komen, tussen de wal en het schip geraken? Deelt u de mening dat deze tweede plaatsingsafweging beter kan worden geschrapt zodat in de toekomst uitspraken van de kinderrechter tot onmiddellijke actie zullen leiden? Zo ja, welke initiatieven uwerzijds actie kunnen we op dit vak verwachten? Bent u in ieder geval bereid via overleg met organisaties in het veld te bezien hoe de plaatsingsprocedure van jongeren in gesloten instellingen kan worden verbeterd? Zo ja, op welke termijn en in welke vorm zal dit overleg plaatsvinden? Limburgs Dagblad, 21 september 1999	 Voor de beantwoording van deze vraag verwijs ik naar de antwoorden op de vragen gesteld door het Kamerlid Kant (SP). Het aantal gevallen kan ik slechts bij benadering aangeven, gelet op de omslag van decentrale naar centrale plaatsing die thans gaande is. Bij benadering betrof het in 1998 ongeveer 80 gevallen. In de toekomst verwacht ik meer zicht te krijgen op de aantallen. Zoals uit de beantwoording van de vragen van het kamerlid Kant (SP) blijkt, vindt door de Dienst Justitiële Inrichtingen geen herbeoordeling plaats van het oordeel dat eerder door de gezinsvoogdij-instelling en de kinderrechter is gegeven. Wel wordt door de Dienst Justitiële Inrichtingen de urgentie bepaald opdat de beschikbare capaciteit voor de ernstigste gevallen kan worden aangewend. Het instrument centrale plaatsing en selectie vind ik een zeer nuttig instrument. Waar in het verleden gezinsvoogden zelf moesten «shoppen» langs inrichtingen teneinde hun pupil geplaatst te krijgen, is thans één centraal aanmeldpunt voorzien en in ontwikkeling. Bovendien kan door centraal de vraag te registreren meer zicht verkregen worden op de behoefte. Het aanbod zal hieraan telkenmale moeten worden aangepast onder andere door het wijzigen van bestemmingen. Ik onderschrijf deze geluiden niet. In het verleden waren er geen criteria. Inrichtingen konden zelf bepalen welke pupillen zij wilden opnemen en welke niet. Ik vind dat onwenselijk. Daar waar nog steeds schaarste is, vind ik het belangrijk dat criteria gehanteerd worden ter vaststelling van de urgentie. Deze criteria zijn opgesteld in samenwerking met vertegenwoordigers van de betreffende veldorganisatie en ter toetsing voorgelegd aan de kinderrechters. Overigens wijs ik erop dat Justitiële Jeugdinrichtingen zich aan het einde van de jeugdhulpverleningsketen bevinden. Vrijheidsbeneming van ondertoezichtgestelde jeugdigen is een ultimum remedium. De Wet op de jeugdhulpverlening bepaalt dat de hulpverlening plaats vindt in de minst ingrijpende vorm, zo dicht mogelijk bij de plaats waar de jeugdige duurzaam verblijft en gedurende een zo kort mogelijke periode en ook overigens voldoet aan de eis dat zij voor de jeugdige de meest aangewezene is te achten. Bij de provincies berust de plicht een genoegzaam aanbod van jeugdhulpverlening in stand te houden ten behoeve van jeugdigen ten aanzien van wie een maatregel van justitiële kinderbescherming is toegepast. Eerst indien dat geen soelaas biedt komen de Justitiële Jeugdinrichtingen in beeld. In die gevallen waarin een verzoek tot crisisplaatsing van een ondertoezichtgestelde jongere door de Dienst Justitiële Inrichtingen niet gehonoreerd kan worden, wordt in alle gevallen aangeboden de aanvraag in behandeling te nemen als zijnde een aanvraag voor opname in een justitiële behandelinrichting. Overigens wijs ik erop, dat een gehonoreerde crisisplaatsing slechts voor een periode van in beginsel drie maanden een oplossing biedt. Ook in die gevallen zal nadien een andere – meer permanente – oplossing door de gezinsvoogd gevonden moeten worden. Deze – meer permanente – oplossing kan eveneens doorplaatsing naar een behandelinrichting inhouden. Hiermee kan voorkomen worden dat de jeugdige tussen de wal en het schip raakt. Nee, ik verwijs in dit verband naar hetgeen ik bij vraag 3 heb geantwoord. Voor de beantwoording van deze vraag verwijs ik naar het antwoord op vraag 5 van het Kamerlid Kant (SP). Aanhangsel Handelingen, nr. 121, vergaderjaar 1999–2000.	 Justitie
 KVR1039.xml	 1994	 CDA	 Betreft het heenzenden van gestraften in verband met plaatsgebrek in penitentiaire inrichtingen.	 Is in de vergadering van procureurs-generaal besloten dat het heenzenden van gestraften minder verlies aan geloofwaardigheid oplevert dan het wegzenden van preventief gehechten? Verdient het eerste daarom de voorkeur? Deelt u deze opvatting? Worden gestraften thans reeds op uitgebreide schaal ver (6 – 20 weken) voor de vervroegde invrijheidstelling heengezonden? Zijn er op verschillende parketten reeds speciale mensen aangesteld belast met de selectie en afhandeling van het heenzenden van gestraften? Vormt het heenzenden van gestraften niet een beleidswijziging waarover de Kamer vooraf dient te worden ingelicht? Wordt met het heenzenden van gestraften niet vooruitgelopen op de behandeling van het wetsvoorstel tot wijziging van de vervroegde invrijheidstelling? Toelichting Deze vragen dienen ter aanvulling op de eerdere vragen ter zake, ingezonden 16 december 1994. Zie Opportuun, nr. 5, 1994	 Neen, zie verder het eerste deel van het antwoord op vraag 5 uit de serie vragen, ingezonden op 16 december. De vergadering van procureurs-generaal heeft de suggestie besproken in bepaalde gevallen, bijvoorbeeld wanneer heenzending van verdachten van de zwaarste categorie dreigt, het strafrestant van een gedetineerde die zich behoorlijk heeft gedragen en een groot deel van zijn straf inmiddels heeft uitgezeten, onder voorwaarden, niet te executeren. Met de vergadering van procureurs-generaal acht ik deze suggestie de moeite van het uitwerken waard. Neen. Zie overigens het laatste deel van het antwoord op vraag 2 uit de serie vragen, ingezonden op 16 december. Neen. Deze werkzaamheden maken deel uit van algemene heenzendwerkzaamheden. Er is geen sprake van een beleidswijziging. Gelet op de wijze waarop dit thans geschiedt is dit niet het geval. Aanhangsel Handelingen, nr. 407, Vergaderjaar 1994–1995.	 Justitie
 KVR10393.xml	 1999	 GroenLinks	 Vragen naar aanleiding van uitspraken van president Museveni van Oeganda in RVU-documentaire "Een duur doekje voor het bloeden" (28 september 1999) en het artikel "President Oeganda op homojacht" (Trouw, 29 september 1999).	 Hebt u kennisgenomen van de uitspraken van president Museveni van Oeganda in RVU-documentaire «Een duur doekje voor het bloeden» en het artikel «President Oeganda op homojacht»? Heeft u president Museveni tijdens uw bezoek aan Oeganda een zogenaamde «blanco cheque» beloofd? Zo ja, hoe staat dit in verhouding tot uw toezegging in het kamerdebat over het nieuwe landenbeleid dat het afgeven van «blanco cheques» nu zeker niet aan de orde is, maar dat het slechts gezien moet worden als een toekomstbeeld voor landen met langdurig goed bestuur en goed beleid? Zo neen, waar baseert president Museveni zijn uitspraken dan op? Bent u van mening dat Oeganda al in aanmerking komt voor zo’n blanco cheque? Zo neen, hoe beoordeelt u de uitspraken van president Museveni en bent u bereid om in een gesprek met hem eventuele misverstanden uit de weg te ruimen? Hoe beoordeelt u de uitspraak van president Museveni dat ontwikkelingshulp nodig zal blijven, al was het maar om dure producten van Philips te kunnen blijven kopen? Is dit exemplarisch voor hoe leiders van «goede landen» aankijken tegen de Nederlandse ontwikkelingssamenwerking nieuwe stijl? Gezien uw stellingname op het gebied van overheids-ownership, betekent deze uitspraak van president Museveni dat u zult terugkomen op uw voornemen om gebonden hulp af te schaffen? Is het door president Museveni nieuw aankondigde anti-homobeleid voor u een reden om met hem een stevige discussie aan te gaan op dit terrein? Zo neen, is er dan geen sprake van discontinuïteit van Nederlands beleid op dit gebied? Zo ja, op welke termijn en in welke gremia wilt u dit aan de orde stellen? Zijn deze uitspraken van president Museveni een teken dat er op het gebied van mensenrechten sprake is van een negatieve trend, oftewel «een film die achteruit draait»? Zo ja, zal dit consequenties hebben voor de Nederlandse beoordeling van Oeganda? RVU – documentaire «Een duur doekje voor het bloeden», 28 september 1999 Trouw, 29 september 1999 Kamerstuk 26 433, nr. 14	 1) Ja. 2) Ja. Ik heb President Museveni laten weten groot belang te hechten aan ownership van beleid door ontvangende landen. De sectorale benadering die uitgaat van beleidsontwikkeling en implementatie door een ontvangend land, biedt het kader hiervoor. Landen die er blijk van geven goed om te gaan met deze benadering, dwz. die hun beleid richten op effectieve armoedebestrijding, op goed macro-economisch en sociaal beleid en op goed bestuur zouden idealiter op termijn in aanmerking moeten komen voor een algemene begrotingsbijdrage, zo liet ik President Museveni weten. Het woord «blanco cheque» is niet gevallen, noch heb ik President Museveni toezeggingen dienaangaand gedaan. President Museveni refereert overigens zelf in de RVU documentaire aan de conditionaliteit van begrotingssteun. Van misverstanden is dan ook geen sprake. President Museveni illustreert met zijn uitspraak het feit dat, hoe je het ook wendt of keert, ontwikkelingshulp deels gebruikt zal blijven worden voor de aanschaf van produkten gefabriceerd in Europa. Dat geldt met name voor produkten die niet in Uganda of andere Afrikaanse landen worden geproduceerd. Het ligt voor de hand dat de president tegenover een Nederlandse journalist een voor Nederland aansprekend voorbeeld aanhaalt. Of de president de voorkeur zou geven aan de aanschaf van Philips-producten met Nederlandse ontwikkelingshulp, blijkt niet uit zijn woorden. Mij zijn overigens geen vergelijkbare uitspraken bekend van andere leiders van landen waarmee Nederland op dit moment een structurele ontwikkelingsrelatie onderhoudt. Deze uitspraak vormt voor mij geen aanleiding om mijn inzet om internationaal overeenstemming te bewerkstelligen over afschaffing van de gebonden hulp te heroverwegen. Een betrouwbare en gezaghebbende Ugandese bron heeft desgevraagd meegedeeld dat de uitspraken van president Museveni niet zullen leiden tot een actief vervolgingsbeleid ten aanzien van homosexuelen in Uganda. Homosexuele handelingen kunnen in Uganda worden bestraft met een levenslange gevangenisstraf. Voor zover bekend zijn er echter nog nooit vervolgingen op deze grond ingesteld, laat staan dat deze tot een veroordeling hebben geleid. Zoals bij de beantwoording van eerdere kamervragen nadrukkelijk is gesteld, vormen zowel het tegengaan van discriminatie op grond van seksuele oriëntatie als ondersteuning van emancipatie van homoseksuelen een integraal onderdeel van het mensenrechtenbeleid van de Nederlandse regering. Ik heb de Nederlandse vertegenwoordiging in Uganda daarom verzocht om ontwikkelingen op dit gebied nauwlettend te blijven volgen en zonodig, bij voorkeur in zo breed mogelijk EU-verband, actie te ondernemen.	 Ontwikkelingssamenwerking
 KVR10394.xml	 1999	 SP	 Vragen naar aanleiding van het bericht ''70.000 boeken gedeeld door 1574 scholieren is drie uur sjouwen'' in het Algemeen Dagblad van 15 september 1999 over de verhuizing van de bibliotheek in Vlissingen waarbij leerlingen van de Stedelijke Scholengemeenschap Scheldemond verplicht waren mee te helpen.	 Kent u het bericht «70 000 boeken gedeeld door 1574 scholieren is drie uur sjouwen»? Vindt u het aanvaardbaar dat de circa 750 leerlingen van de Stedelijke Scholengemeenschap Scheldemond verplicht zijn mee te helpen aan de verhuizing van de boeken van het oude naar het nieuwe bibliotheekgebouw? Zo ja, kunt u dat toelichten? Zijn de leerlingen van de basisscholen die hun medewerking hebben verleend ook verplicht mee te helpen? Vindt u het aanvaardbaar dat de verhuizing (grotendeels) onder schooltijd heeft plaatsgevonden (vanaf 13.00 uur) en dat er als gevolg hiervan lessen uitgevallen zijn? Zo ja, waarom? Zo neen, gaat u de schoolbesturen hierop aanspreken? Is het u bekend dat de scholieren een overeenkomst met de Stichting Innovatie Bibliotheek Vlissingen hebben moeten sluiten volgens welke zij tijdens de verhuizing niet mogen plassen, niet mogen flirten of fluiten of andere ongepaste en ongewenste activiteiten bedrijven jegens passerende collega’s en dat zij bij ongeregeldheden door hun docent direct in de hoek mogen worden gezet? Zo ja, wat is daarop uw reactie? Deelt u de mening dat de Vlissingse bibliotheek met deze alternatieve wijze van verhuizen een verkeerd voorbeeld geeft? Zo neen, waarom niet? Algemeen Dagblad, 15 september 1999 Brief van Stedelijke Scholengemeenschap Scheldemond aan ouders en verzorgers, 8 september 1999 Overeenkomst van huis en verhuis van de Stichting Innovatie Bibliotheek Vlissingen	 Ja. Navraag ter plekke heeft uitgewezen dat er geen sprake is geweest van een verplichting tot deelname. De ouders van de betrokken leerlingen zijn van tevoren ingelicht. Het overgrote deel van de ouders heeft positief gereageerd. In een gering aantal gevallen hebben ouders geen toestemming verleend om medewerking te verlenen. De kinderen van deze ouders hebben niet deelgenomen aan de verhuizing. Ja, in dit geval vind ik het aanvaardbaar dat er lessen zijn uitgevallen omdat ik het geen slechte zaak vind dat leerlingen leren hun steentje bij te dragen aan zaken die het algemeen belang dienen. Dit temeer gezien het incidentele karakter van deze bijdrage. De school zal zonder twijfel hebben afgewogen dat de lesuitval geen nadelig effect zal hebben op de door de school voorgestane kwaliteit van het onderwijs. Ja, die overeenkomst is mij bekend. Ik ben van mening dat deze overeenkomst een ludiek middel is om een actie als deze ordelijk te laten verlopen. Ik heb dan ook begrepen dat de actie plezierig en zonder incidenten is verlopen. Nee, die mening deel ik niet. Integendeel. Aangezien het hier om een bibliotheek gaat die een hechte samenwerkingsrelatie heeft met de scholen en waarvan praktisch alle Vlissingse kinderen lid zijn, gaat het gezegde «in nood leert men zijn vrienden kennen» hier zeker op.	 Onderwijs, Cultuur en Wetenschappen
 KVR10395.xml	 1999	 CDA	 Vragen over het tijdstip van invoering van de maatregel "Bromfiets op de rijbaan", voorzien per half december, en de tijd die nodig is om infrastructurele aanpassingen uit te voeren door gemeenten en provincies.	 Herinnert u zich de door u tijdens het Algemeen Overleg over «bromfiets op de rijbaan» (d.d. 8 september) afgegeven garantie dat invoering van de maatregel per half december voor provincies en gemeenten voldoende ruim is om alle noodzakelijke infrastructurele wijzigingen door te voeren? Hebt u kennis genomen van de publicatie volgens welke de provincie Friesland levensgevaarlijke situaties verwacht vanwege de te krappe termijn tot het moment van invoering? Hebben u vanuit meerdere gemeenten en provincies dergelijke geluiden bereikt? Hoe denkt u uw garantie gestand te doen dat ondanks de door lagere overheden ervaren problemen de benodigde infrastructurele aanpassingen alsnog op tijd gereed zijn? Deelt u de mening dat, indien dit niet lukt, invoering van de maatregel «Bromfiets op de rijbaan» tot levensgevaarlijke situaties kan leiden? Kunt u ons in ieder geval garanderen dat de maatregel pas zal worden ingevoerd als de benodigde aanpassingen in de praktijk zijn gerealiseerd, ook al zou dit tot enig uitstel van invoering leiden? Geeft het feit dat er zo kort na bedoeld Algemeen Overleg al onrust bij lagere overheden ontstaat, niet aan dat het beter is om alsnog in samenspraak met de convenantspartners (provincies, gemeenten, waterschappen ed.) tot een door iedereen gedragen invoeringstraject te komen? Zo ja, welke actie mogen we van u verwachten? Friesch Dagblad, 17 september 1999	 Ja. Ik heb in het Friesch Dagblad van 17 september 1999 een artikel gelezen dat opent met: «De provincie moet halsoverkop honderden nieuwe verkeersborden plaatsen om te voorkomen dat in december bromfietsers op autorijbanen gaan rijden. Dat zou tot levensgevaarlijke situaties leiden.» De strekking is dat de provincie haastig, maar wel op tijd, de nodige maatregelen treft. Berichten van gelijke strekking (haastig, maar op tijd) komen uit verschillende delen van het land. Het uitvoeren van infrastructurele aanpassingen behoort tot de autonomie van de wegbeheerders. Een minister kan wat dit betreft dus geen garanties geven. En dat heb ik dan ook niet gedaan. Het is de eigen verantwoordelijkheid van ieder van hen om de afspraken na te komen. De betrokken wegbeheerders hebben nog voldoende tijd om aanpassingen door te voeren. Mocht blijken dat dat in een bepaald geval niet lukt via de normale procedures, dan bestaat altijd de mogelijkheid om provisorisch aanpassingen te treffen. Nee. Het zou nog heel lang duren voor de invoeringsdatum vastgesteld kan worden, als gewacht moet worden tot de laatste wegbeheerder gereed is. Bedacht moet worden dat ook andere instanties bij de invoering betrokken zijn (waaronder het CBR en de rijopleidingen, de Regionale Organen voor de Verkeersveiligheid en de Politie, de media en Postbus 51). Het ondoenlijk deze in onzekerheid te laten over de invoeringsdatum. Uw indruk deel ik niet. Over de invoering zijn goede afspraken gemaakt. Kort voor het zomerreces is in de Bestuurlijke Regiegroep Duurzaam Veilig (waarin alle convenantspartners vertegenwoordigd zijn) opnieuw bevestigd dat gestreefd zou worden naar invoering op 1 december 1999. Dat de maatregel nu 14 dagen later in werking treedt geeft de wegbeheerders nog iets meer tijd.	 Verkeer en Waterstaat
 KVR10396.xml	 1999	 RPF	 Vragen over patenten inzake terminator-technologie in de landbouw - een term die in de samenleving vaak wordt gebruikt voor de wetenschappelijke benaming ''genetic use of restriction technologies'' (GURT), een technologie die kieming van zaad kan voorkomen - en over de effecten van deze technologie op planten, insecten en voedselveiligheid, gezien de complexe genetische wijzigingen.	 Hebt u kennisgenomen van de berichtgeving over de terminator technologie die de landbouw bedreigt? Heeft het bedrijf Delta Pine & Land Company, onderdeel van het Monsanto-concern, samen met het Amerikaanse ministerie van Landbouw (USDA) een patent op de terminator-technologie in 78 landen in de wereld? Is het waar dat het USDA 5% van eventuele toekomstige opbrengsten van de terminator-technologie zal ontvangen? Zo ja, hoe is deze financiële constructie tot stand gekomen? Wat is uw oordeel over een dergelijke financiële constructie tussen bedrijfsleven en overheid? Heeft dit Amerikaanse bedrijf in Nederland reeds een patent op deze terminator-technologie ontvangen? Wat is uw standpunt ten aanzien van deze technologie en het al dan niet verlenen van patent hierop? Wordt in Nederland ook aan de ontwikkeling van de terminator-technologie gewerkt? Zo ja, is de overheid (financieel) betrokken bij deze ontwikkelingen? Kunnen stuifmeelkorrels van de terminatorgewassen overslaan op andere al dan niet wilde gewassen in de omgeving, met als gevolg dat de zaden van deze gewassen niet meer kiemkrachtig zijn? Zo ja, staat dit dan niet op gespannen voet met de technisch-wetenschappelijke inschatting van de COGEM dat de bruikbaarheid van deze technologie voor de inperking van de transgene gewassen een interessante gedachte is? Bestaat voldoende inzicht in de mogelijke effecten van de terminator-technieken op schimmels, bacteriën en planten en dieren waaronder met name insecten? Bestaat inzicht in het risico voor mens, milieu en voedselveiligheid van een onvolledig tot uitdrukking komen van de verschillende, complexe genetische wijzigingen die betrokken zijn bij deze techniek? «Terminator-technologie bedreigt landbouw», Telegraaf, 7 augustus 1999 Zie brief COGEM, 15 april 1999, hierin worden geen standpunten ingenomen doch slechts ontwikkelingen gesignaleerd	 a. Terminatortechnologie is een term die in de samenleving vaak wordt gebruikt voor de wetenschappelijke benaming «genetic use of restriction technologies» (GURT), een technologie die kieming van zaad kan voorkomen. Het bedrijf Delta and Pine Land Company heeft samen met de Agricultural Research Service (ARS) van het Ministerie van Landbouw in de Verenigde Staten een octrooi verkregen onder nr. U.S. Patent 5.723.765, onder de benaming «Control and Plant Gene Expression». In de Verenigde Staten is het gebruikelijk dat, wanneer de overheid steun verleent aan projecten die technologische vernieuwingen beogen te stimuleren, een Cooperative Research and Development Agreement (CRADA) wordt gesloten. Daarbij wordt overeengekomen dat de ARS in de opbrengst participeert als uit een dergelijke samenwerking octrooien voortkomen. Een algemene voorwaarde die de Amerikaanse overheid stelt is dat de technologie beschikbaar wordt gesteld door middel van licenties. In het onderhavige geval is in 1993 een CRADA gesloten tussen ARS en Delta and Pine Land Company. Delta and Pine Land Company heeft geen Nederlands octrooi op deze technologie. Wel heeft het bedrijf een Europees octrooi aangevraagd. Het Europees Octrooibureau zal moeten toetsen of aan de voorwaarden van octrooiverlening is voldaan. Indien dat het geval is, zal het octrooi verleend worden en zal dit ook in Nederland geldig zijn als octrooi. De mening van de Nederlandse overheid kan daar niet aan af- of toedoen. Wel is de Nederlandse rechter bevoegd desgevraagd te beoordelen of er sprake is van strijd met de openbare orde en de goede zeden, en of het octrooi daarom moet worden vernietigd. Het bezit van een octrooi houdt in dat de houder een ander kan beletten van zijn uitvinding gebruik te maken. Het betekent niet dat de uitvinding ook zonder meer mag worden toegepast. Voor het gebruiken van genetisch gemodificeerde zaden is ter bescherming van mens en milieu het Besluit genetisch gemodificeerde organismen (Ministerie VROM) onverkort van toepassing. Mocht het zover komen dat voor de GURT in Nederland octrooi wordt verkregen en exploitatie van de uitvinding wordt beoogd, dan zal aan de hand van voornoemd vergunningenstelsel worden beoordeeld of er ter bescherming van mens en milieu al dan niet bezwaren tegen exploitatie zijn. Voorzover bekend wordt in Nederland niet aan de GURT gewerkt, in ieder geval niet binnen het Wageningen UR-verband (LUW en DLO). Stuifmeelkorrels van GURT-gewassen kunnen verwante soorten bestuiven. De zaden van de hybride, die hierdoor ontstaat, zijn dan niet meer kiemkrachtig en verspreiden deze eigenschap dus niet verder in de natuur. Mede tegen deze achtergrond heeft de COGEM erop gewezen dat met toepassing van de technologie de verspreiding van bepaalde genetisch gemodificeerde organismen tegen zou kunnen worden gegaan. Omdat de GURT uit verschillende componenten (genconstructen) kan worden opgebouwd, kan hierover geen algemene uitspraak worden gedaan, maar zal een oordeel afhangen van het concrete geval. Waar gesproken wordt over de GURT moet worden bedacht dat in de literatuur verschillende varianten ervan zijn beschreven. Deze hebben ieder hun specifieke voor- en nadelen. Ze zullen elk afzonderlijk moeten worden beoordeeld voordat ze grootschalig mogen worden toegepast. Bij de beoordeling zal worden gekeken naar de eventuele risico’s voor mens, milieu en voedselveiligheid. Tot op heden zijn geen planten, waarbij sprake is van toepassing van de GURT, aangemeld voor een dergelijke beoordeling. Over resultaten van specifieke risicobeoordelingen van GURT-toepassingen kan derhalve niet worden bericht. Als een GURT-toepassing er juist is om de verspreiding van een genetisch gemodificeerd organisme in het milieu te voorkomen, dan zal bij de beoordeling speciaal aandacht worden besteed aan de stabiliteit van het systeem.	 Landbouw, Natuurbeheer en Visserij
 KVR10397.xml	 1999	 GroenLinks	 Vragen naar aanleiding van het artikel "Subsidie helpt WAO''ers mondjesmaat aan werk" (Volkskrant, 29 juli 1999), onder meer over het halveren van het streefcijfer van in 1999 te reïntegreren WAO''ers.	 Bent u op de hoogte van de inhoud van het artikel «Subsidie helpt WAO’ers mondjesmaat aan werk»? Helpen subsidies nauwelijks om WAO’ers weer aan het werk te krijgen? Wat betekent dit voor het ingezette REA-beleid? Wordt het streefcijfer van in 1999 te reïntegreren WAO’ers inderdaad gehalveerd? Kan de regering hiermee instemmen? Zo ja, wat betekent dat voor het ambitieniveau van de regering om het aantal WAO’ers terug te dringen? Wat betekent dat voor de inzet van financiële middelen? Zo neen, hoe denkt de regering de uitvoeringsinstellingen te houden aan het geformuleerde streefcijfer? Wat is uw oordeel over de conclusie dat dit wordt veroorzaakt door de problemen bij de uvi’s, zoals het Gak? Zijn er mogelijk nog andere oorzaken? Is het tekort aan specialisten bij uvi’s de oorzaak van de problemen in de subsidieverstrekking aan WAO’ers? Hoe groot is het tekort aan specialisten? Waardoor worden de tekorten aan specialisten veroorzaakt? Is er een verband tussen deze tekorten en de onzekerheid die de SUWI-plannen met zich mee brengen? Welke maatregelen worden genomen om dit tekort aan specialisten op te lossen? Volkskrant, 29 juli 1999	 Ja. De effecten van de wet REA zijn op dit moment nog niet te beoordelen. Dit houdt mede verband met de doorgaans langere duur van toeleidingstrajecten van arbeidsgehandicapten, waarbij anderhalfjaar geen uitzondering vormt. Ik acht het daarom niet juist om nu al, vooruitlopend op de toegezegde uitgebreide evaluatie van de wet REA die in de loop van 2000 zal worden afgerond, conclusies te trekken. Het Lisv-bestuur heeft destijds in zijn werkplan voor 1999 verondersteld dat er in 1999 sprake zal zijn van 50 000 trajecten voor arbeidstoeleiding van arbeidsgehandicapten en van 30 000 plaatsingen. Van de aanvang afwas duidelijk dat dit een fors ambitieniveau was, zoals ik onder meer heb aangegeven tijdens de behandeling van de begroting van SZW voor hetjaar 1999 op 8–10 december 1998. Begin juli 1999 heeft het Lisv-bestuur een nota vastgesteld, waarin de verwachte financiële ontwikkelingen voor het REA-fonds zijn opgenomen. Voor de raming van de uitgaven in 1999 is de veronderstelling van 50 000 nieuw in te zetten trajecten gehandhaafd en is het aantal plaatsingen, op basis van de eerste cijfers over 1999, bijgesteld naar 15 000. Dit komt overeen met het ambitieniveau van de Wet REA zoals weergegeven in de Memorie van Toelichting bij het wetsvoorstel. Inmiddels heb ik van het Lisv vernomen dat het Lisv er vanuit gaat dat de doelstelling van 30 000 plaatsingen in 1999 niet wordt gehaald. Voor daadwerkelijk gebleken praktische knelpunten worden thans oplossingen gezocht. Met verwijzing naar mijn antwoord op vraag 2 geef ik er de voorkeur aan de uitgebreide evaluatie van de REA af te wachten, alvorens verdere conclusies te trekken. Daarbij wijs ik op de recente cijfers over het eerste jaar sinds de inwerkingtreding van de Wet REA die medio september door het Lisv bekend zijn gemaakt: hieruit blijkt dat de realisaties in het eerste halfjaar van 1999 een sterke verbetering laten zien ten opzichte van het 2e halfjaar van 1998: 20 187 nieuw ingezette bemiddelingstrajecten ten opzichte van 15 476 in de 2e helft van 1998. Dit geldt ook voor het aantal plaatsingen: 6 383 in de eerste helft van 1999 ten opzichte 4 307 in de tweede helft van 1998. Een verdere toename in de tweede helft van 1999 acht ik zeer wel mogelijk. De inmiddels aangekondigde afschaffing van de verplichte inkoop van bemiddeling bij de Arbeidsvoorzieningsorganisatie zal naar verwachting kunnen bijdragen aan een vergrote inzet van bemiddelingscapaciteit. Het artikel in de Volkskrant ontleent de conclusie met betrekking tot de subsidieverstrekking vermoedelijk aan de in de Lisv-nota vermelde verwachting dat werkgevers bij herplaatsing van eigen arbeidsgehandicapte werknemers minder gebruik maken van het herplaatsingsbudget. Daarnaast zijn er signalen binnengekomen dat werkgevers die in de eerste helft van 1998 voornemens waren arbeidsgehandicapten in dienst te nemen, daarmee hebben gewacht op de inwerkingtreding van de Wet REA per 1 juli 1998. Door de later dan verwachte inwerkingtreding van de Wet REA vallen de uitgaven voor het plaatsingsbudget in dat jaar lager uit, omdat een deel van de uitgaven immers doorschuift naar de begroting voor 1999. Ook is mij bekend dat er sprake is van een algemeen tekort bij de uvi’s aan zowel verzekeringsartsen als case-managers. Over de omvang van dit tekort zijn thans geen betrouwbare gegevens beschikbaar. Deze problematiek wordt momenteel nader bezien in het kader van de invulling van het WAO plan van aanpak.	 Sociale Zaken en Werkgelegenheid
 KVR10398.xml	 1999	 VVD	 Vragen over mogelijke administratieve fouten of competentieconflicten bij de ambulancedienst voor Tholen (Zeeland).	 Kent u het bericht: «Anonieme particulieren bekostigen voorlopig ambulance Tholen»? Is het waar dat de ambulancedienst in Tholen vanwege een administratieve fout niet over de vergunning voor ziekenvervoer beschikt, of is er sprake van (competentie)conflict over de CPA-gebiedsindeling, waardoor nog niet is beslist wie voor welk gebied de verantwoordelijkheid heeft c.q. krijgt? Deelt u de opvatting dat kennelijke administratieve fouten noch competentieconflicten een adequate ambulancevoorziening voor Tholen in gevaar mogen brengen? Bent u bereid te onderzoeken of de CPA-gebiedsindeling op meerdere plaatsen in het land provinciegrensoverschrijdende aanpassing behoeft? Bent u bereid het te leiden tot een zodanige verdeling van de CPA-gelden dat een voor de burger logische en meest adequate ambulancehulpverlening wordt bereikt? ANP, 21 september 1999	 	 Volksgezondheid, Welzijn en Sport (VWS)
 KVR1040.xml	 1994	 D66	 Vragen betreffen het afgelasten van aantal voorstellingen van Zuidelijk Toneel in aantal Belgische plaatsen, na het niet-verlenen van benodigde vergunning op gezag van Belgische ministerie van Justitie in verband met gebruik van ''Uzi''-oorlogsvuurwapens als toneelrekwisiet	 Mag het Zuidelijk Toneel het theaterstuk «Splendid» niet in Vlaamse schouwburgen opvoeren? Hoe beoordeelt u het feit, dat een door de Nederlandse regering gesubsidieerd gezelschap wel in Roosendaal, maar niet 20 kilometer zuidwaarts zijn voorstelling kan geven? Bent u bereid de betreffende provinciale autoriteiten erop te wijzen, dat het hier om een culturele activiteit gaat? Volkskrant, 15 december 1994	 De feiten zijn als volgt. Van de produktie zijn negen voorstellingen geboekt in zeven theaters in Vlaanderen. De voorstellingen in Gent, Hasselt en Antwerpen zijn gespeeld, de voorstellingen in Waregem zijn afgelast. In de voorstellingen wordt gebruik gemaakt van 8 oorlogsvuurwapens (Uzi’s) als toneelrekwisiet. Het gezelschap heeft zorg gedragen voor het verkrijgen van een Europees schietwapenpas, waarmee toestemming voor het transport in Belgie¨ was verzekerd. Voor het gebruik op het toneel is vergunning nodig van de Belgische autoriteiten. De Gouverneur van de provincie Oost-Vlaanderen heeft een dergelijke vergunning verstrekt op 21 november 1994. Op gezag van het Belgische ministerie van Justitie is door de provincies Antwerpen en West-Vlaanderen de benodigde vergunning onthouden. Toetsing aan de in Belgie¨ geldende en nog in augustus 1994 aangescherpte voorschriften stond het verlenen van een vergunning in de weg. Als gevolg hiervan zijn de laatste vier in Vlaanderen geplande voorstellingen niet gespeeld. Ik betreur het dat de voorstelling in een aantal Vlaamse steden niet kon worden vertoond. Het Zuidelijk Toneel speelt een belangrijke rol bij de ontwikkeling van het Nederlandstalig toneel. De voorstellingen worden gerealiseerd door acteurs uit Vlaanderen en Nederland. In beide landen is er een ruime kring van geı¨nteresseerd publiek. Het is jammer dat een deel daarvan deze produktie niet heeft kunnen zien als gevolg van een administratieve complicatie. Neen. Het lijkt mij dat de Vlaamse provinciale autoriteiten zich zeer wel gerealiseerd hebben dat het om een culturele activiteit gaat. Het is niet aan mij om deze autoriteiten aan te spreken over voorschriften inzake het gebruik van vuurwapens.	 Onderwijs, Cultuur en Wetenschappen
 KVR10400.xml	 1999	 GroenLinks	 Vragen naar aanleiding van het feit dat NIZA samen met partners in Nederland, Duitsland en Engeland een campagne start om een eind te maken aan de handel in grondstoffen door deelnemers aan gewapende conflicten in Afrika.	 Bent u op de hoogte dat NIZA, met partners in Nederland, Duitsland en Engeland een campagne start om een eind te maken aan de handel in grondstoffen door deelnemers aan gewapende conflicten in Afrika? Bent u bereid deze campagne te ondersteunen? Heeft in de praktijk de VN-Resolutie 1176 weinig effect doordat de export illegaal, bijvoorbeeld via Zambia en andere buurlanden gaat? Zo ja, bent u bereid in VN-verband regeringen daarop aan te spreken? Welke aanbevelingen van Dhr. Fowler kunnen van pas zijn om de illegale diamanthandel via buurlanden en bijvoorbeeld België aan banden te leggen? In hoeverre wordt België op haar verantwoordelijkheden gewezen gezien het feit dat de VN-resolutie 1176 door de Europese Unie bindend is verklaard? Ziet u mogelijkheden om in EU-verband de diamanthandel in Antwerpen te controleren? Zo ja, welke? In hoeverre vindt u het opzetten van monitoring units een serieuze optie om de diamanthandel in Antwerpen te controleren? Heeft de Nederlandse regering enig inzicht in de hoeveelheid diamanten uit oorlogsgbieden die direct of indirect uiteindelijk in Nederland komen? In hoeverre is het mogelijk Nederlandse handelaren inzicht te laten verschaffen via «social corporate responsability» over de herkomst van hun goederen, in dit geval de diamant? Bijlage onderhands aan bewindspersoon toegezonden Brief Dhr. Fowler (voorzitter sanctions committee Veiligheidsraad) 28 juli 1999 naar aanleiding van zijn bezoek aan Europa	 	 Buitenlandse Zaken
 KVR10401.xml	 1999	 CDA	 Vragen naar aanleiding van het bericht ''Borghouts weigert millennium-audit KLPD'' in het Politie Magazine van september 1999, over het Korps Landelijke Politiediensten dat niet meewerkt aan de millennium-audit die moet worden uitgevoerd door de politiekorpsen die nog niet gereed zijn voor de millenniumwisseling.	 Is het u bekend dat het Korps Landelijke Politiediensten niet meewerkt aan de millennium-audit die moet worden uitgevoerd door de politiekorpsen die nog niet gereed zijn voor de millenniumwisseling («Borghouts weigert millennium-audit KLPD »)? Waar ligt naar uw opvatting de verantwoordelijkheid voor de millenniumbestendigheid van het Korps Landelijke Politiediensten? Acht u het Korps Landelijke Politiediensten gereed voor de millenniumwisseling? Zo ja, vindt u dat de genoemde audit nodig is? Zo neen, wat gaat u doen om het Korps Landelijke Politiediensten gereed te maken en wanneer is dat bereikt? Kunt u ervoor zorgen dat ambtenaren van de verschillende ministeries net zo coöperatief samenwerken als u dat doet? Politie Magazine, september 1999	 Bij brief van 25 mei 1999 verzocht mijn ambtgenoot van Binnenlandse Zaken en Koninkrijksrelaties medewerking aan een millenniumaudit bij alle «zorgregio’s». Zo ook bij het Korps Landelijke Politiediensten (KLPD). Zoals in die brief aangegeven was dat verzoek gebaseerd op de kwalificatie «zorgkorps» die in de millennium-voortgangsrapportage van 13 maart 1999 door het Platform Informatie en Communicatie Technologie aan onder meer het KLPD werd gegeven. Vanuit mijn verantwoordelijkheid als korpsbeheerder van het KLPD heb ik gedurende het gehele traject voor en na maart 1999 maandelijks de voortgang en aanpak van de millenniumproblematiek bij het KLPD laten monitoren. Daarnaast hebben op verzoek van Justitie tussentijdse beoordelingen door externe deskundigen plaats gehad op 20 augustus 1998, 15 december 1998 en 12 februari 1999. Deze beoordelingen hadden betrekking op de algemene projectaanpak en op een specifiek vitaal systeem. Daarbij zijn knelpunten in de aanpak vastgesteld en opgelost. Naar aanleiding van genoemde brief en op basis van die monitoring en externe beoordelingen is door het Ministerie van Justitie vastgesteld dat de kwalificatie «zorg» niet (meer) van toepassing was op het KLPD. Gelet op de reeds uitgevoerde audits en de nog uit te voeren audit is in goed ambtelijk overleg tussen ambtenaren van Binnenlandse Zaken en Koninkrijksrelaties en die van Justitie vastgesteld dat een extra millenniumaudit overbodig was. Bij brief van 22 juli 1999 van Binnenlandse Zaken en Koninkrijksrelaties is dit bevestigd. De verantwoordelijkheid voor de millenniumbestendigheid van het KLPD ligt bij de minister van Justitie. Blijkens de rapportage van de korpschef naar de stand van zaken per 1 juli 1999 is het KLPD gereed met alle vitale en minder vitale objecten. Het maatschappelijk meest vitale object Meldkamersysteem wordt thans aan een externe audit onderworpen. Zoals in vraag 1 gesteld betreft de genoemde audit een beoordeling van de aanpak bij korpsen die nog niet gereed zijn. Dat is bij het KLPD niet het geval en de genoemde audit is derhalve overbodig. Volledigheidshalve zij vermeld dat Justitie twaalf systemen kent met het kenmerk «maatschappelijk meest vitaal», waaronder één bij het KLPD. Deze twaalf doorgaans zeer complexe bedrijfskritische systemen worden in opdracht van de Accountantsdienst van Justitie apart aan een externe audit onderworpen. De audit op het betreffende systeem bij het KLPD is volgens planning gereed in de tweede week van oktober 1999. Niet van toepassing. Mijn collega’s van Binnenlandse Zaken en Koninkrijksrelaties, Grote Steden en Integratiebeleid en ik stellen regelmatig vast dat de ambtenaren van onze ministeries effectief samenwerken. Aanvullend aan bovenstaande nog het volgende. Zoals bekend wordt de Tweede Kamer elk kwartaal geïnformeerd over de aanpak van het millenniumvraagstuk bij de overheid door mijn collega van Grote Steden- en lntegratiebeleid. De rapportage over de meest actuele situatie is begin oktober 1999 aan de Tweede Kamer toegezonden. Kamerstuk 25 674, nr. 57	 Justitie
 KVR10402.xml	 1999	 CDA	 Vragen naar aanleiding van het bericht dat Indonesië niet wenst mee te werken aan een internationaal onderzoek naar schendingen van de mensenrechten in Oost-Timor.	 Hebt u kennisgenomen van het bericht dat Indonesië niet wenst mee te werken aan een internationaal onderzoek naar schendingen van de mensenrechten in Oost-Timor? Hoe beoordeelt u het argument van de Indonesische minister van Justitie dat een dergelijk onderzoek een zaak is van de Indonesische rechtspraak? Bent u voornemens deze kwestie aan te kaarten in de Veiligheidsraad? Overweegt u nadere sancties tegen Indonesië voor te stellen, zoals opschorting van de economische ondersteuning door IMF en Wereldbank, indien medewerking van de Indonesische regering uitblijft? Hoe verhoudt de opstelling van de Indonesische regering zich tot hetgeen de minister tijdens het algemeen overleg dd. 29 september jl. over de Veiligheidsraad aan de Kamer heeft meegedeeld?	 Dat bericht is mij bekend, doch recentelijk werd van de Hoge Commissaris voor de Rechten van de Mens vernomen dat de Indonesische regering niet expliciet heeft geweigerd mee te werken met de internationale onderzoekscommissie. De Hoge Commissaris gaat er dan ook vooralsnog vanuit dat Indonesië zal meewerken en zij heeft toegezegd al het mogelijke te doen dat binnen haar bereik ligt om ervoor zorg te dragen dat de internationale onderzoekscommissie haar werk goed kan uitvoeren De Hoge Commissaris houdt daartoe (informele) consultaties met de betrokken partijen, waaronder vanzelfsprekend met de Indonesische autoriteiten. Ook heeft zij recent een brief verstuurd aan de nationale mensenrechtencommissie van Indonesië (KomnasHam) waarin zij hen heeft gevraagd met de internationale onderzoekscommissie mee te werken. Gezien de aard en omvang van de mensenrechtenschendingen in Oost-Timor kan en mag de internationale gemeenschap niet aan de zijlijn staan toekijken. In de op 27 september tijdens de speciale zitting van de VN Commissie voor de Rechten van de Mens aangenomen resolutie werd de VN Secretaris-Generaal derhalve opgeroepen een internationale onderzoekscommissie in te stellen. De Commissie zal systematisch informatie verzamelen en ordenen over mogelijke schendingen van mensenrechten op Oost-Timor vanaf 1 januari 1999. Dit onderzoek staat op zichzelf en sluit geenszins een nationaal onderzoek van de Indonesische autoriteiten uit. De resolutie roept de Indonesische autoriteiten immers op om degenen die verantwoordelijk zijn voor flagrante en systematische schendingen van mensenrechten te berechten. Zoals in de VN Veiligheidsraadresolutie 1264 van 15 september jl. is gesteld en in de resolutie van de VN Commissie voor de Rechten van de Mens is overgenomen ligt de primaire verantwoordelijkheid voor de berechting van bovengenoemden bij de nationale rechtssystemen. De gegevens van de internationale onderzoekscommissie kunnen bij de nationale berechting worden gebruikt. Ik zie op dit moment geen aanleiding om deze kwestie verder aan te kaarten in de Veiligheidsraad, die in de op 15 september aangenomen resolutie reeds haar zorg uitsprak over berichten van systematische schending van internationaal humanitair recht en mensenrechten en tevens aandrong op berechting van hen die schuldig zijn aan gewelddadigheden. De zojuist ingestelde internationale onderzoekscommissie moet nu zo spoedig mogelijk operationeel zijn en het hiertoe door de Hoge Commissaris voor de Rechten van de Mens te voeren overleg met de Indonesische autoriteiten dient te worden afgewacht. Sancties in de vorm van opschorting van de kredietverlening door IMF en Wereldbank worden door de regering niet overwogen. Bovendien is de kredietverlening aan Indonesië de facto reeds opgeschort hangende de uitkomst van het onderzoek naar mogelijke corruptie in de financiële sector. (Bank Bali zaak). In het AO van 29 september jl. informeerde ik u dat de in te stellen onderzoekscommissie zou moeten bestaan uit buitenlandse en Aziatische experts, en samen met de Indonesische Commissie voor de Mensenrechten (KomnasHam) de mensenrechtenschendingen in beeld zal moeten brengen. In de resolutie van de VN Commissie voor de Rechten van de Mens van 27 september jl. is dit ook neergelegd. De Hoge Commissaris voor de Rechten van de Mens verwacht eind deze week de namen van de leden van de onderzoekscommissie bekend te maken.	 Buitenlandse Zaken
 KVR10404.xml	 1999	 D66	 Vragen naar aanleiding van een bericht in de Volkskrant van 22 september 1999 dat een aantal gemeenten sinds januari 1998 de Algemene Bijstandswet geheel of gedeeltelijk door bedrijven laat uitvoeren. Deze vragen dienen ter aanvulling op eerdere vragen van het lid De Wit (zie Aanh. Hand. II, 1999-2000, nr. 133).	 Welke gemeenten laten sinds januari 1998 de Algemene Bijstandswet geheel of gedeeltelijk door bedrijven uitvoeren? Wat zijn de beweegredenen van deze gemeenten? Speelt ontevredenheid over de uitvoering van de Algemene Bijstandswet door hun sociale diensten hierbij een rol? In hoeverre mogen gemeenten de uitvoering van de Algemene Bijstandswet uitbesteden aan bedrijven? Mogen gemeenten bijvoorbeeld de beoordeling van de aanvraag, het verlenen van de uitkering en de beoordeling van de noodzaak tot voortzetting van de uitkering uitbesteden aan bedrijven? Zo neen, waarom niet? Deelt u de mening dat indien complete bijstandsdossiers naar bedrijven gaan, de privacy van betrokkenen niet gegarandeerd kan worden? Zo ja, wat bent u bereid hieraan te doen? Acht u het noodzakelijk dat er zo spoedig mogelijk meer duidelijkheid komt over de uitbesteding van de uitvoering van de Algemene Bijstandswet? Volkskrant, 22 september 1999	 Het is B&W niet toegestaan op grond van art. 116 en 120 van de Abw de Algemene bijstandswet geheel door bedrijven te laten uitvoeren. Delen van taken kunnen worden uitgevoerd door bedrijven voorzover geen sprake is van discretionaire beslissingsruimte en voorzover de privacy-grenzen die art. 123 stelt in acht worden genomen. Uit informatie op basis van monitoring van mijn departement valt af te leiden dat begin dit jaar 15 gemeenten delen van taken uitbesteden aan private bedrijven. Het betreft voornamelijk taken met een administratief-technisch karakter. Het gaat hier om de gemeenten Amsterdam, Arcen en Velden, Assen, Bollenstreek (Lisse, Hillegom, Sassenheim, Warmond, Voorhout, Noordwijk en Noordwijkerhout), Helmond, Korendijk, Utrecht, Zeewolde en Sneek. Uit de informatie valt af te leiden dat gemeenten uit doelmatigheidsoverwegingen tot deze stap overgaan. De privacy van betrokkenen moet worden beschermd op grond van art 123 van de Abw. Daarin wordt gesteld dat het aan een ieder verboden is om hetgeen hem uit of in verband met enige werkzaamheid bij de uitvoering van deze wet over de persoon of zaken van een ander blijkt of wordt medegedeeld, verder bekend te maken dan voor de uitvoering van deze wet noodzakelijk is dan wel op grond van deze wet is voorgeschreven of toegestaan. Wanneer met schriftelijke toestemming van de betrokkene bijstandsdossiers worden overgedragen aan bedrijven, geldt dit onverkort voor deze bedrijven. Zie ook het antwoord op vraag 5 van de Kamervragen van De Wit, nr. 2990000250. De informatieoverdracht aan gemeenten en bedrijven voor wat betreft de mogelijkheden en beperkingen tot uitbesteding van taken in het kader van de Abw, zal geïntensiveerd worden.	 Sociale Zaken en Werkgelegenheid (SZW)
 KVR10406.xml	 1999	 PvdA	 Vragen naar aanleiding van het pleidooi van professor J. Doek, in het televisieprogramma NOVA van 14 september 1999, voor instelling van een speciale ''kinderombudsman'' die zou kunnen voorkomen dat kinderen en ouders van het kastje naar de muur worden gestuurd wanneer instanties onterecht reageren op hun hulpvraag.	 Hebt u kennisgenomen van het pleidooi van professor J. Doek tot instelling van een speciale «kinderombudsman»? Deelt u de conclusies van professor Doek dat de rechten van kinderen en ouders die te maken hebben met hulpinstanties op dit moment onvoldoende gewaarborgd zijn, aangezien instellingen (nog) te weinig geneigd zijn zich te verantwoorden tegenover de hulpvragende kinderen en ouders? Zo neen, welke instrumenten zijn momenteel voor ouders en kinderen beschikbaar die ertoe leiden dat hun rechten voldoende worden gewaarborgd? Kan een «kinderombudsman», met name ten behoeve van de ouders die met de kinderbescherming en de pleegzorg te maken hebben, niet voorkomen dat ouders van het kastje naar de muur worden gestuurd in situaties waarbij sprake is van een eventueel onterecht reageren op hun hulpvraag? Zo ja, bent u bereid te onderzoeken of naar anologie van landen als Noorwegen en Zweden ook in Nederland een «kinderombudsman» kan komen? Bent u bereid hierover eventueel met voorstellen te komen? NOVA, 14 september 1999	 Ja. Op 1 september 1997 zijn de wetten tot wijziging van de Wet op de jeugdhulpverlening in verband met medezeggenschap en het klachtrecht in werking getreden. Sindsdien geldt voor de cliënten in de jeugdhulpverlening en de jeugdbescherming een algemeen klachtrecht. De nieuwe klachtregeling voorziet in een (interne) klachtbehandeling onder verantwoordelijkheid van de voorziening van jeugdhulpverlening en de voogdij- en gezinsvoogdij-instelling en de mogelijkheid van hoger beroep bij een provinciale klachtencommissie. Ingevolge de regeling met betrekking tot de medezeggenschap van cliënten zijn uitvoerders en instellingen verplicht een cliëntenraad in te stellen, die binnen het kader van de doelstellingen van de voorziening of de instelling de gemeenschappelijke belangen van de cliënten behartigt. Tevens is in de Wet op de jeugdhulpverlening de figuur van de onafhankelijke cliëntenvertrouwenspersoon geïntroduceerd die aan jeugdigen op hun verzoek advies en bijstand kan verlenen in aangelegenheden samenhangend met de aan hen geboden hulpverlening. Met genoemde wetten is vormgegeven aan de verantwoordelijkheid van de overheid te waarborgen dat in de jeugdhulpverlening en de jeugdbescherming in voldoende mate rekening wordt gehouden met de wensen en behoeften van de cliënt. Zoals toegezegd tijdens de mondelinge behandeling van de wetten in de Tweede Kamer is uw Kamer bij brief van 18 januari 1999 door ons geïnformeerd over de stand van zaken met betrekking tot de implementatie van de wetswijzigingen. Een tweede inventarisatie is uw Kamer toegezegd voor het einde van 1999. Voor het eind van het jaar 2000 zal een evaluatie plaatsvinden naar de werking van de wetten. Bij deze evaluatie zal nadrukkelijk worden bezien of de nieuwe regelgeving daadwerkelijk heeft bijgedragen aan een betere bescherming van de rechten en belangen van de cliënten. Reeds enige jaren wordt van verschillende zijden, zoals laatstelijk door prof. mr. J. Doek in de uitzending van NOVA van 14 september 1999, gepleit voor de invoering van een «kinderombudspersoon». Ook met uw Kamer is door de vorige bewindslieden van Justitie over dit onderwerp diverse keren van gedachten gewisseld. Gaarne verwijs ik naar de brieven van 4 november 1992 (Kamerstuk 21 309, nr. 6) en 11 april 1997 (Kamerstuk 25 000 VI, nr. 45). In laatstgenoemde brief wordt de kamer geïnformeerd over de resultaten van een onderzoek naar het instituut van de kinderombudsman in Noorwegen. Onderzocht is welke taken de Noorse «Commissioner for ChiIdren» uitoefent en of, en zo ja, in hoeverre deze taken in Nederland op enigerlei wijze worden vervuld. Voor een omschrijving van de (sindsdien niet gewijzigde) taken die de Noorse kinderombudsman verricht, verwijs ik kortheidshalve naar bovengenoemde brieven. Samengevat is de taak van deze kinderombudsman enerzijds de algemene behartiging van de belangen van kinderen en anderzijds het geven van informatie en advies bij problemen op juridisch gebied in individuele gevallen. Zoals in de brief van 11 april 1997 is aangegeven, worden de taken die de Noorse kinderombudsman heeft in Nederland vervuld door verschillende organisaties. De kinderrechtswinkels in Nederland richten zich in hoofdzaak op de volgende taken: – het geven van juridische informatie en advies aan minderjarigen; – het verstrekken van informatie over de juridische positie van minderjarigen aan burgers en instanties; – het signaleren van lacunes in de rechtspositie van minderjarigen; – de collectieve belangenbehartiging van minderjarigen. Nederland kent inmiddels 11 kinderrechtswinkels, die in 1999 een subsidie hebben ontvangen voor de aanstelling van 0,5 fte coördinator per winkel. Met deze subsidiëring, die ook in de jaren 2000 en volgende zal worden gecontinueerd, wordt het belang van de werkzaamheden van de kinderrechtswinkels ter verbetering van de rechtspositie van de jeugdigen onderstreept. Wat betreft de advisering over de toepassing en uitvoering van overheidsbeleid en regelgeving omtrent jeugdigen bestaat in Nederland het College van advies voor de justitiële kinderbescherming. Tevens staat de kindertelefoon, een bij de Wet op de jeugdhulpverlening geregelde voorziening, ter beschikking voor het geven van advies over een breed scala van onderwerpen. Bovenstaande geeft aan, dat in de activiteiten die de Noorse kinderombudsman verricht in ons land reeds is voorzien, zij het door verschillende organisaties. Ik zie dan ook nu, evenmin als in 1997, geen toegevoegde waarde in een nieuw instituut als de Noorse kinderombudsman in Nederland. Wel volg ik met belangstelling een experiment dat door de Stichting Kinderpostzegels Nederland met steun van het ministerie van Volksgezondheid, Welzijn en Sport wordt uitgevoerd naar mogelijke verdere invulling van ombudsfuncties door locale en regionale voorzieningen die zich bezighouden met jeugd. Dit experiment loopt naar verwachting door tot en met het jaar 2000. Afhankelijk van de uitkomsten kan dit leiden tot nadere afspraken binnen de sector over de invulling van jeugdombudsfuncties. Voor de goede orde merk ik hierbij nog op, dat voor ouders en kinderen de mogelijkheid openstaat klachten over bestuursorganen op het terrein van de jeugdbescherming en de jeugdhulpverlening (voor zover ze niet expliciet zijn uitgezonderd) aan de Nationale ombudsman voor onderzoek voor te leggen. Bijlage ter inzage gelegd bij afdeling Parlementaire Documentatie	 Justitie
 KVR10407.xml	 1999	 D66	 Vragen over het instellen van een ombudsman in de jeugdhulpverlening zodat een onafhankelijk orgaan gaat oordelen over dossiers in de jeugdhulpverlening waarover een groot verschil van inzicht bestaat. Deze vragen dienen ter aanvulling op eerdere vragen van het lid Arib (zie Aanh. Hand. II, 1999-2000, nr. 136).	 Kan de huidige klachtenregeling tegemoet komen aan de behoeften van ouders en kinderen om van de instelling in de jeugdhulpverlening verantwoording te krijgen over besluiten en beleid? Of zijn er andere instrumenten beschikbaar om de rechten van kinderen en ouders in dat opzicht te waarborgen? Zo ja, hoe komt het dan dat er vele dossiers circuleren bij onder andere advocaten en kamerleden van wanhopige ouders of andere betrokkenen die het gevoel hebben dat er nergens naar hun mening geluisterd wordt over welke hulp het betreffende kind nodig zou hebben? Kan een ombudsman in de jeugdhulpverlening ofwel een kinderombudsman hiervoor een oplossing bieden omdat een onafhankelijk orgaan in de jeugdhulpverlening gaat oordelen over dossiers waarover een groot verschil van inzicht bestaat? Zo ja, bent u bereid vóór de behandeling van de begroting VWS met voorstellen te komen over het instellen van een ombudsman in de jeugdhulpverlening? NOVA, 14 september 1999	 In de Wet op de jeugdhulpverlening is het inzagerecht, het klachtrecht en de medezeggenschap van cliënten in de jeugdhulpverlening en de jeugdbescherming geregeld. Tevens bevat deze wet bepalingen met betrekking tot de betrokkenheid van ouders en minderjarigen bij bijvoorbeeld het opstellen van een hulpverleningsplan. Genoemde regelingen beogen een sluitend netwerk van rechtsbescherming aan de cliënt te bieden. Ondanks deze regelingen komt het helaas voor dat de vraag van de cliënt en het aanbod van hulpverlening niet op elkaar aansluiten. Ook het stelsel van de jeugdzorg is voor jeugdigen en hun ouders vaak onoverzichtelijk, waardoor ouders en kinderen het gevoel krijgen dat ze van het kastje naar de muur worden gestuurd. Het traject van Regie in de jeugdzorg beoogt hierin verandering te brengen. Met Regie is een ontwikkelingsproces in gang gezet, dat tot doel heeft de effectiviteit en de efficiëntie van de jeugdzorg te verbeteren en de samenhang en samenwerking binnen de sectoren te versterken. Met name de ontwikkeling van een eenduidige toegang tot de jeugdzorg moet er toe bijdragen dat een jeugdige zo snel mogelijk die hulp krijgt die noodzakelijk is. Zie tevens het antwoord op vraag 2 van het lid Arib. Voor de beantwoording van deze vragen verwijs ik graag naar het antwoord op vraag 3 van het lid Arib. Aanhangsel Handelingen, nr. 136, vergaderjaar 1999–2000.	 Justitie
 KVR10408.xml	 1999	 SP	 Vragen naar aanleiding van de voorstellen van de Inspectie voor de Gezondheidszorg om strengere regels op te leggen aan huisartsen die meewerken aan onderzoeken van grote commerciële bedrijven (Parool, 16 september 1999).	 Hebt u kennisgenomen van de voorstellen van de Inspectie voor de Gezondsheidszorg om strengere regels op te leggen aan huisartsen die meewerken aan onderzoeken van grote commerciële bedrijven? Zo ja, wat is uw reactie hierop? Bent u met de LHV van mening dat scherpere regelgeving niet alleen voor huisartsen moet gelden, maar ook voor artsen in ziekenhuizen? Herinnert u zich uw antwoord op eerdere vragen van de SP dat voor een deel van het geneesmiddelenonderzoek (met name fase IV oftewel postmarketingonderzoek) geen toetsing vooraf verplicht is? Geldt dit zowel voor specialisten als voor huisartsen? Waarom valt dit niet onder de Wet medisch-wetenschappelijk onderzoek met mensen (WMO)? Erkent u dat post-marketing onderzoek behalve een serieuze poging om informatie te verzamelen over de waarde van een nieuw geneesmiddel ook een zogenaamd «seeding trial» kan zijn met als doel het nieuwe geneesmiddel een goede marktpositie te bezorgen? Wat is uw reactie op het pleidooi van de inspectie om dergelijk onderzoek met geneesmiddelen conform de voorwaarden van de WMO op te zetten en uit te voeren, omdat er nogal eens vermenging plaatsvindt van onderzoek met marketing? Bent u met de inspectie van mening dat patiënten van tevoren moeten worden geïnformeerd en desgewenst toestemming moeten kunnen weigeren? Is het onderzoek van de inspectie naar een mogelijke bovenmatige beloning inzake het onderzoek van MSD onder huisartsen inmiddels afgerond en wordt de Kamer van de uitkomsten in kennis gesteld? Heeft u inmiddels de uitkomsten ontvangen van het onderzoek van de inspecties naar mogelijk frauduleuze praktijken van een cardioloog die deelnam aan een onderzoek van Novartis? Heeft u er kennis van genomen dat de inspectie inzake het onderzoek over betalingen aan artsen voor het overleggen van therapiegegevens bij het voorschrijven en gebruik van het product van het betalende bedrijf opmerkt dat het Reclamebesluit in dezen vaag en onvolledig is? Zo ja, wat gaat u hieraan doen? Op welke termijn kunnen we de nieuwe Europese richtlijn verwachten inzake klinisch onderzoek en GCP? Zal men hierin de Nederlandse voorstellen om vergoeding transparant en toetsbaar te maken overnemen? Wat houdt u tegen om in Nederland al eisen te stellen aan vergoedingen inzake transparantie en toetsing op te nemen in de WMO? Parool, 16 september 1999 Nota naar aanleiding van Nader Verslag Wet op de Geneesmiddelenvoorziening en de Gezondheidswet, Kamerstuk 23 959, nr. 9 Aanhangsel Handelingen, nr. 296, vergaderjaar 1998–1999. Aanhangsel Handelingen, nr. 1253, vergaderjaar 1998–1999.	 Ja. De inspectie doelt hier op postmarketingonderzoek met geregistreerde geneesmiddelen. Het merendeel van de postmarketingonderzoeken is echter géén medisch-wetenschappelijk onderzoek in de zin van de Wet medisch-wetenschappelijk onderzoek met mensen (WMO) namelijk voorzover het onderwerpen van personen aan handelingen of het opleggen aan personen van een bepaalde gedragswijze niet gebeurt om wetenschappelijk onderzoek te verrichten. Een behandelend arts behoort de afweging te maken een patiënt met een (pas) geregistreerd geneesmiddel te behandelen op grond van medische argumenten. Eventuele vergoedingen voor medewerking aan postmarketingonderzoek behoren bij deze overwegingen geen rol te spelen. De vergoeding die huisartsen en ziekenhuisartsen ontvangen van farmaceutische industrieën voor het meewerken aan geneesmiddelenonderzoek, zowel pre- als postregistratie, moet dan ook in verhouding staan tot de hiervoor verrichte (extra) werkzaamheden. Mijn standpunt over het postregistratieonderzoek en in het bijzonder de postmarketing surveillance heb ik u eerder gegeven in mijn antwoord van 27 april op uw vragen van 7 april jl. In de nadere aanscherping van het Reclamebesluit zal ik extra aandacht besteden aan buitensporige vormen van gunstbetoning, met als doel deze tegen te gaan. Deze aanscherping zal van toepassing zijn op huisartsen en ziekenhuisartsen. Ja. Toetsing vooraf bij postmarketing onderzoek is niet verplicht, noch voor huisartsen noch voor specialisten, indien een dergelijk onderzoek niet valt onder de WMO. Als de onderzoeksopzet zodanig zou zijn dat er toch sturing in de keuze van therapie optreedt door anderen dan door de behandelend arts, zou er wel sprake kunnen zijn van onderzoek in de zin van de WMO. In die gevallen is toetsing verplicht. Het verwerven van een goede marktpositie is niet het doel van postmarketing surveillance. Postmarketingonderzoek is verplicht voor fabrikanten van geneesmiddelen volgens de huidige Europese regelgeving. De farmaceutische bedrijven zijn verplicht de resultaten van deze studies te overleggen aan de registratieautoriteit, in Nederland het College ter Beoordeling van Geneesmiddelen. Een ongewenst neveneffect kan echter wel ontstaan indien een farmaceutisch bedrijf een goede marktpositie bereikt doordat door de medewerking aan het onderzoek bij voorschrijvers de gewoonte ontstaat een ondoelmatig middel voor te schrijven. Het is aan de behandelend arts om de afweging te maken of hij een bepaald middel wil continueren. Deze afweging moet, zoals gezegd, vanzelfsprekend gegrond zijn op medische overwegingen. lk ben van mening dat de WMO niet het enige instrument is. Vermenging van onderzoek en marketing wil ik in eerste instantie tegengaan door aanscherping van het Reclamebesluit geneesmiddelen. Verder acht ik het wenselijk postmarketingonderzoek, voor zover dit niet valt onder de WMO, op vrijwillige basis voor te leggen aan een medisch-ethische toetsingscommissie als bedoeld in de WMO. lk zal de inspectie verzoeken over de mate waarin getoetst wordt mij te rapporteren en mede aan de hand hiervan zal ik mij beraden op de noodzaak van aanvullende maatregelen. lndien het niet om een medisch-wetenschappelijk onderzoek gaat in de zin van de WMO zal de arts de patiënt daarover toch moeten informeren, voor zover het onderzoek betreft met medische persoonsgegevens (derhalve indien geen sprake is van volledig anoniem onderzoek). Dit vloeit voort uit WGBO. Patiënten kunnen toestemming weigeren voor het gebruik van die gegevens. Uit praktische overwegingen kan die toestemming het beste vooraf worden gevraagd. Het onderzoek zal einde 1999 afgerond zijn. lk zal de Kamer in kennis stellen van de uitkomsten. De inspectie heeft aangifte gedaan betreffende deze zaak bij het Openbaar Ministerie. Een besluit tot vervolging is genomen. Ja. In de praktijk is gebleken dat het huidige Reclamebesluit aanscherping behoeft. Zoals ik u eerder heb toegezegd zijn in mijn antwoorden van 27 april jl. op uw vragen van 7 april jl. zal ik in de aanscherping van het Reclamebesluit geneesmiddelen expliciet aandacht besteden aan de transparantie van vergoedingen door farmaceutische bedrijven aan huisartsen en specialisten. De richtlijn inzake goede klinische praktijk bij de uitvoering van klinische proeven met geneesmiddelen voor gebruik bij de mens is nog volop in bespreking in de desbetreffende Raadswerkgroep. Naar verwacht zal die groep de beraadslagingen dit jaar kunnen afronden. Daarna moeten nog diverse besluitvormingsronden worden doorlopen. Vaststelling van de richtlijn valt in de loop van het jaar 2000 te verwachten. In de tekst van de richtlijn zoals deze momenteel ter bespreking voorligt is de mate waarin onderzoekers en proefpersonen voor hun deelname aan de proef worden beloond/vergoed als een van de elementen van toetsing door een ethische commissie opgenomen. Daarnaast verwijs ik naar mijn antwoord op vraag 4. Aanhangsel Handelingen, nr. 1253, vergaderjaar 1998–1999.	 Volksgezondheid, Welzijn en Sport (VWS)
 KVR10409.xml	 1999	 GroenLinks	 Vragen over de besluitvorming rond de verbreding van rijksweg A15, naar aanleiding van een artikel "Rijkswaterstaat legt op A15 basis voor extra rijstroken" (Cobouw, 17 september 1999).	 Hebt u kennisgenomen van het artikel «Rijkswaterstaat legt op A15 basis voor extra rijstroken»? Welk weggedeelte, met welke lengte wordt er exact verbreed? Hoe is het mogelijk dat een rijksweg feitelijk verbreed wordt, zonder dat de procedure van de tracéwet en de milieu-effectrapportage wordt doorlopen? Waarom is het nodig om ten behoeve van de tijdelijke werkzaamheden de weg zodanig in omvang en kwaliteit te verbreden als ware er besloten tot een wegverbreding met twee extra rijstroken? Worden de twee extra stroken op het kwaliteitsniveau van de rest van de weg gebracht? Deelt u de mening van uw projectleider dhr. D. H. Smits dat deze verbreding «handig» is voor het geval u in de toekomst besluit de verbreding door te laten gaan? Worden er voor deze verbreding investeringen gepleegd die strikt genomen niet noodzakelijk zouden zijn voor deze voorziening van de werkzaamheden, doch vooruitlopen op besluitvorming over een verbreding van de A15? Op welke wijze zijn de milieueffecten van deze verbreding onderzocht en bij de besluitvorming hieromtrent betrokken (verlies aan aanwezige natuurwaarden, bodemarchief, hydrologische effecten, etcetera)? Cobouw, 17 september 1999	 	 Verkeer en Waterstaat
 KVR1041.xml	 1995	 VVD	 Vragen betreffen de beslissing van de Amsterdamse arrondissementsrechtbank om strafzaken tegen onder invloed verkerende automobilisten niet ter zitting te behandelen, in verband met rechtsgelijkheid tegenover justitiabelen in andere arrondissementen en capaciteit rechterlijke macht.	 Heeft tussen u en de President van de Amsterdamse arrondissementsrechtbank overleg plaatsgehad over de beslissing om strafzaken tegen onder invloed verkerende automobilisten niet ter zitting te behandelen ? Zo ja, acht u die beslissing in overeenstemming met de rechtsgelijkheid die past tegenover justitiabelen in andere arrondissementen? Komt deze beslissing voort uit gebrek aan capaciteit binnen de rechterlijke macht? Zo ja, hoe worden deze problemen dan opgelost? De Volkskrant, 30 december 1994	 	 Justitie
 KVR10410.xml	 1999	 VVD	 Vragen over een artikel in PMVO-journaal 37 (bijlage Uitleg 20, 15 september 1999) over literatuuronderwijs als apart vak, en over de gevolgen daarvan voor de bevoegdhedenregeling van docenten.	 Is het u bekend dat in het PMVO-journaal wordt gesteld dat literatuuronderwijs door de scholen in geïntegreerde vorm als apart vak gegeven kan worden? Hoe verhoudt dit zich tot de afspraak met de Kamer dat literatuur geen apart vak zou worden, weliswaar een apart cijfer op de eindlijst krijgt, maar in de eindexamenprogramma’s een onderdeel van Nederlands en de moderne vreemde talen zou blijven? Onderschrijft u de ruime interpretatie van het PMVO van de bevoegdhedenregeling, waarbij alle docenten met een bevoegdheid Nederlands of een moderne vreemde taal automatisch bevoegd zijn voor het «vak» literatuuronderwijs? Kunnen domeinen van bepaalde vakken, die ook worden getoetst in het eindexamen, worden aangemerkt als «projecten», waardoor docenten van andere vakken ook bevoegd zijn, zoals het PMVO voor het domein literatuur wil? Vindt u een algemene bevoegdheid voor literatuur voor alle taaldocenten nastrevenswaardig met het oog op de kwaliteit van dit onderwijs? Hoe wordt gegarandeerd dat bijv. docenten Frans voldoende kennis hebben van bijv. Duitse literatuur? PMVO-journaal 37, bijlage Uitleg 20, 15 september 1999: «Literatuuronderwijs (4)»	 Van het desbetreffende artikel in het PMVO-journaal heb ik kennisgenomen. De afspraak met de Kamer is duidelijk neergelegd in de regelgeving. Het inrichtingsbesluit (zoals aangepast aan de profielen) kent geen afzonderlijk vakliteratuur, maar slechts Nederlandse taal en letterkunde, Engelse taal en letterkunde, etc. In het examenbesluit is opgenomen «dat voor de bepaling van de eindcijfers de onderdelen letterkunde van alle afzonderlijke moderne talen in het profiel tezamen als vak van het gemeenschappelijk deel worden aangemerkt». Er zijn ook slechts aparte examenprogramma’s voor Nederlandse taal en letterkunde, Engelse taal en letterkunde, etc. Wel zijn de onderdelen letterkunde in die verschillende examenprogramma’s inhoudelijk op elkaar afgestemd, zodat b.v. de EngeIse literatuur op dezelfde manier wordt benaderd als de Franse, etc. Deze opzet maakt op schoolniveau afstemming mogelijk. Die kan meer of minder ver gaan. In het artikel worden daarvan voorbeelden gegeven. Omdat er formeel nooit sprake kan zijn van een autonoom vak literatuuronderwijs is onderwijsbevoegdheid niet aan de orde. Naar aanleiding van vragen die hierover leven, stelt het artikel in het PMVO-journaal dan ook terecht vast dat er «geen officiële bevoegdheid (bestaat) omdat literatuur formeel geen apart vak is». Elke leraar die betrokken is bij het literatuuronderwijs op de school doet dat binnen de eigen bevoegdheid. Ook bij de meest vergaande vormen van afstemming zijn altijd de verschillende talensecties bij het literatuuronderwijs betrokken. Dat maakt een afstemming mogelijk die de kwaliteit bevordert. Het artikel in het PMVO-journaal licht een en ander toe door een vergelijking te maken met projectonderwijs. Ook dat is correct. Ook bij projectonderwijs is er immers niet sprake van één vak met één bevoegdheid: wezenlijk is juist dat verschillende leraren met verschillende bevoegdheid elk een bijdrage leveren vanuit hun eigen deskundigheid. Een algemene bevoegdheid is niet aan de orde, zie het antwoord op vraag 3. Ook bij de meest vergaande afstemming (gesproken wordt dan van geïntegreerd literatuuronderwijs) gaat het er niet om dat bijvoorbeeld de docent Frans de Duitse literatuur als zodanig onderwijst. Er zijn echter vele literatuurhistorische onderwerpen (de Romantiek), literaire thema’s (de natuur, de liefde, de godsdienst) en literaire begrippen die los staan van de specifieke taal van het literaire werk. Zo zou bijvoorbeeld de leraar Duits het thema natuur kunnen inleiden, de lerares Frans het thema liefde, de leraar Nederlands het thema godsdienst. Het kiezen van geschikte literaire teksten die binnen die thema’s passen gebeurt dan door de leraren in de verschillende talen, evenals het begeleiden van het lezen daarvan: afhankelijk van de taal die het betreft. Zo kunnen onderdelen op geïntegreerde wijze worden onderwezen. Dan komt ook de wederzijdse beïnvloeding van de literatuur in verschillende talen beter tot zijn recht. Door zo’n opzet wordt het inzicht in de samenhang bevorderd. Zo’n opzet leidt ook tot effectiever onderwijs. Het probleem dat een leraar onderwijs moet gaan geven in «vreemdtalige» literatuur als zodanig doet zich daarbij niet voor. Maar voor een incidentele «grensoverschrijding» is er vanzelfsprekend ruimte, bijvoorbeeld waar een leraar Frans bij de behandeling van de Franse naturalistische romans daarbij ook een Nederlandse roman betrekt waarvoor de Franse als voorbeeld hebben gediend, etc. Dit voorbeeld illustreert nog eens de bedoeling van het geïntegreerd literatuuronderwijs.	 Onderwijs, Cultuur en Wetenschappen
 KVR10411.xml	 1999	 SP	 Vragen naar aanleiding van het bericht ''STE: Philips-man gaat onterecht vrijuit'' in Trouw van 22 september 1999, onder meer over vervolging van voorkenniszaken.	 Hebt u kennis genomen van het bericht «STE: Philips-man gaat onterecht vrijuit»? Wat is uw mening over de opvatting van de STE dat de Philips-bestuurder vanwege voorkennis in aandelen had moeten worden vervolgd? Kunt u gemotiveerd uiteenzetten waarom het Openbaar Ministerie in weerwil van de opvatting van de STE dat het vertrek van een bestuurder koersgevoelige informatie vormt, heeft besloten niet tot vervolging over te gaan? Kan de beslissing niet tot vervolging over te gaan leiden tot precedentwerking in dit soort voorkenniszaken? Zo neen, waarom niet? Kunt u aangeven hoeveel zaken de STE tot op heden aan het OM ter vervolging heeft gegeven en in hoeveel zaken door het OM daadwerkelijk vervolging is ingesteld? Kunt u aangeven in hoeveel van die zaken het OM een schikking heeft getroffen? Welke redenen lagen daaraan ten grondslag? Heeft het O.M., zoals de STE suggereert, te weinig capaciteit om voorkenniszaken te vervolgen? Acht u een capaciteit om vijf zaken per jaar te vervolgen voldoende gezien het aantal zaken dat de STE bij het OM aanbrengt? Trouw, 22 september 1999	 	 Justitie (JUS)
 KVR10412.xml	 1999	 CDA	 Vragen over de mogelijke verlening van een vergunning aan Holland Casino''s voor het aanbieden van kansspelen via Internet.	 Geeft u Holland Casino’s een vergunning voor het aanbieden van kansspelen via Internet? Herinnert u zich uw toezegging, gedaan tijdens het algemeen overleg met de vaste commissie voor Justitie op 1 september jl. , dat u nog in 1999 nadere mededelingen zou doen over de aanpak van kansspelen op Internet? Waarom hebt u de Kamer op 1 september jl., of daarna, niet ingelicht over de op handen zijnde vergunningverlening? Bent u bereid de vergunningverlening op te schorten tot de Kamer zich, aan de hand van de door u toegezegde mededelingen over de aanpak van kansspelen op Internet, een oordeel heeft kunnen vormen over de wenselijkheid van een dergelijke vergunningverlening? Het Parool, 18 september 1999 Algemeen Overleg, 1 september 1999, Kamerstuk 24 557, nr. 30	 Bij brief van 23 december 1998 heb ik aan de Kamer meegedeeld aanleiding te zien tot het onderzoeken op welke wijze door de Nederlandse overheid genormeerd aanbod van kansspelen op Internet toegestaan kan worden. Dit als een noodzakelijke reactie op de gevolgen van de technologische en internationale ontwikkelingen in dit verband en gericht op de waarborging van het behalen van de beleidsdoeleinden, waarbij tevens rekening dient te worden gehouden met het behoud van de concurrentiepositie van de Nederlandse vergunninghouders. Op 1 september jl. heb ik de Kamer ingelicht dat het de bedoeling is dat voor de Nederlandse situatie weliswaar een kansspelensite wordt opengesteld, maar dat nog onderzocht wordt hoe dit vorm kan krijgen. Aangezien dit onderzoek nog niet is afgerond, kan er op dit moment niet gesproken worden van «een op handen zijnde» vergunningverlening voor het aanbieden van kansspelen op Internet aan Holland Casino of een van de andere Nederlandse vergunninghouders. Ja. Zoals aangegeven past een vergunningverlening voor het aanbieden van kansspelen op Internet door een Nederlandse vergunninghouder binnen het met de Kamer besproken beleid op dit terrein. Onderzocht wordt onder welke voorwaarden een dergelijke vergunning zou kunnen worden verleend. Conform mijn toezegging, gedaan tijdens het algemeen overleg met de vaste commissie voor Justitie op 1 september jl. zal ik, naar verwachting nog in 1999, nadere mededelingen doen over de aanpak van kansspelen op Internet. Just 98.1047 Kamerstuk 24 557, nr. 30	 Justitie
 KVR10414.xml	 1999	 SP	 Vragen over de grote verschillen in de uitvoering van de Algemene bijstandswet door gemeenten.	 Kent u de berichtgeving over grote verschillen in de uitvoering van de Algemene Bijstandswet door gemeenten, welke soms oplopen tot honderden guldens per maand? Wat is uw mening over deze – uit een onderzoek van de sociaal raadslieden blijkende – verschillen in de toekomst van aanvullende bijstand aan jonge alleenstaande moeders, jonge samenwonenden met een kind, maar ook aan schoolverlaters, daklozen, krakers en woningdelers? Deelt u de conclusie van de onderzoekers dat hier sprake is van willekeur? Wreekt zich hier het feit dat de Algemene Bijstandswet is gedecentraliseerd naar de gemeenten waardoor zij zelf de hoogte van de uitkering (in het bijzonder de toeslagen) kunnen bepalen? Erkent u dat deze verschillen in feite al optreden vanaf de invoering van de nieuwe Bijstandswet? Geeft dit feit en het recente onderzoek van de sociaal raadslieden u aanleiding te overwegen de normen voor de bijstand in de wet op te nemen? Zo nee, om welke reden niet? Wat is uw reactie op de constatering van de onderzoekers dat het begrip samenwonen nog steeds voor problemen zorgt en dat dit begrip door de gemeenten anders wordt uitgelegd dan de Belastingdienst? Ziet u hierin reden voor nadere maatregelen? Limburgs Dagblad, 25 augustus 1999 Schriftelijke vragen van Marijnissen van 18 oktober 1996 (Aanhangsel Handelingen nr. 344, vergaderjaar 1996–1997) en mondelinge vragen van Marijnissen, Handelingen 1995–1996, pag. 7020 e.v	 Ja. In de op 1 januari 1996 in werking getreden Algemene bijstandswet wordt, wat de uitkeringssystematiek voor de algemene bijstand betreft, onderscheid gemaakt tussen landelijke normen en gemeentelijke toeslagen. Toetsingspunt bij de landelijke norm voor de alleenstaande en de alleenstaande ouder is ofzij de kosten van het bestaan met een ander kunnen delen. Kunnen zij deze kosten niet ofniet geheel met een ander delen, dan verstrekt de gemeente een toeslag van maximaal 20% van de gehuwdennorm. Wanneer in de woning van de alleenstaande of de alleenstaande ouder niet iemand anders zijn hoofdverblijf heeft, is de gemeente verplicht de maximale toeslag te verstrekken. In een verordening legt de gemeente vast aan welke categorieën zij een toeslag verstrekt en tevens de hoogte van die toeslag. Daarnaast kunnen gemeenten de landelijke norm en/of de toeslag in een aantal in de wet aangegeven situaties verlagen. In de verordening wordt ook vastgelegd in welke situaties de gemeente de landelijke norm en/of de toeslag verlaagt en de hoogte van die verlaging. De in het onderzoek geconstateerde verschillen vloeien voort uit de bevoegdheden, die gemeenten bij de invoering van de nieuwe Abw hebben gekregen. De geconstateerde verschillen blijven binnen de wettelijke grenzen. Personen van 18 tot 21 jaar ontvangen een bijstandsnormbedrag dat niet in alle gevallen toereikend is om in de noodzakelijke kosten van het bestaan te voorzien. Gemeenten kunnen de uitkering, wanneer daartoe een noodzaak aanwezig is, aanvullen via de bijzondere bijstand. In deze situaties is maatwerk vereist. Overigens heb ik in het Algemeen Overleg van 30 september jl. toegezegd dat ik gemeenten binnenkort over deze problematiek zal informeren. Binnen een gemeente kunnen in gelijke situaties geen verschillen optreden bij het toekennen van een verhoging of een verlaging van de uitkering in het kader van het toeslagenbeleid. In de gemeentelijke verordening, die door de gemeenteraad is vastgesteld, is immers vastgelegd in welke gevallen de norm of de toeslag wordt verhoogd of verlaagd. Hierdoor bestaat er voldoende garantie voor het voorkomen van willekeur bij de toepassing van het gemeentelijk toeslagen- en verlagingenbeleid. Uitgangspunten bij de invoering van de nieuwe Algemene bijstandswet waren vereenvoudiging van de normensystematiek, fraudebestendigheid en het leveren van maatwerk. Het onderhavige onderzoek van de LVSR is in elf gemeenten uitgevoerd en naar mijn mening niet representatief. Evenals in 1996 geeft dit onderzoek een beeld van de verschillen die naar voren komen bij vergelijking van de vastgestelde verordeningen. Er is geen aanleiding de normensystematiek en de toeslagenbepalingen in de Abw te wijzigen, aangezien de uitgangspunten die aan de gemeentelijke beleidsvrijheid rondom toeslagen ten grondslag liggen nog steeds geldig zijn. Het begrip samenwonen hanteert de Belastingdienst bij de tariefgroepindeling en komt daarbij pas aan de orde wanneer een beroep wordt gedaan op de faciliteit van tariefgroep 3 (de tariefgroep voor alleenverdieners). Mede gezien de andere voorwaarden voor indeling in tariefgroep 3 voor ongehuwden is slechts van belang of de partners op hetzelfde adres wonen en op dat adres staan ingeschreven in de gemeentelijke basisadministratie. Daarbij geldt een referentieperiode van zes maanden, namelijk ten minste de helft van het voor de belastingheffing van belang zijnde kalenderjaar. In de Abw geldt voor het vaststellen van een gezamenlijke huishouding de eis dat twee personen hun hoofdverblijf in dezelfde woning hebben en zij blijk geven zorg te dragen voor elkaar door middel van het leveren van een bijdrage in de kosten van de huishouding dan wel anderszins. Daarbij geldt geen referentieperiode. De verschillende definities van het begrip samenwonen hangen samen met het verschillende karakter van de belastingwetgeving en de Abw. Gelet hierop zie ik geen reden nadere maatregelen te treffen.	 Sociale Zaken en Werkgelegenheid
 KVR10415.xml	 1999	 SP	 Vragen over de uitspraken van UCK-leider Thaci over het streven naar een onafhankelijk Kosovo en over de jacht op Serviërs.	 Wat vindt u van de uitspraken van UCK-leider Thaci over het streven naar een onafhankelijk Kosovo en over de jacht op Serviërs? Hoe verhoudt zich dat met het politieke doel van de internationale gemeenschap bij aanvang van de interventie in Kosovo? Hoe beoordeelt u het feit dat zijn aanhangers die aanwezig waren bij zijn toespraak gewapend waren en UCK-uniformen droegen? Hoe verhoudt zich dat met de afspraken over demilitarisering en met de verzekering van KFOR dat alle wapens van de Kosovaren onder strikte controle staan? Heeft u nu nog vertrouwen in de committering van Thaci aan de demilitarisering van het UCK en is KFOR nog steeds tevreden over naleving door het UCK van gemaakte afspraken? Houdt u na de recente berichten nog vast aan uw analyse dat het UCK bestaat uit extreme elementen en gematigde elementen, dat Thaci tot die laatste groep behoort, dat de steun voor de radicale stroming afneemt en men in het algemeen optimistisch kan zijn over de toekomst van Kosovo? Deelt u nú, gezien de laatste berichten, de conclusie van het HRW-rapport dat KFOR niet in staat is de veiligheid van burgers in Kosovo te garanderen? Zo neen, waarom niet? Zo ja, wat gaat u daar aan doen? Algemeen Dagblad, 23 september 1999 Aanhangsel Handelingen, nr. 1939, vergaderjaar 1998–1999, (vragen d.d. 10-8-99; antwoorden d.d. 31-8-99).	 Het valt niet na te gaan of de bijeenkomst waarop Thaci zijn uitspraken zou hebben gedaan is verlopen als in de media wordt beschreven. Ik kan derhalve ook niet beoordelen in hoeverre Thaci juist is geciteerd. Het UCK heeft bij monde van o.a. Thaci herhaaldelijk ontkend betrokken te zijn bij geweld tegen in Kosovo woonachtige Serviërs of daartoe aan te zetten. In dat licht bezien lijkt het weinig waarschijnlijk dat hij daar vervolgens in het openbaar toe zou hebben opgeroepen. Anders ligt dat met de hem toegeschreven uitspraken over onafhankelijkheid voor Kosovo. Thaci heeft er, evenals de meeste andere Kosovo-Albanese leiders, nooit een geheim van gemaakt voorstander te zijn van onafhankelijkheid voor Kosovo. Nederland is echter onverminderd van oordeel dat een multi-etnisch Kosovo met een substantiële mate van autonomie deel zal moeten blijven uitmaken van de FRJ. Dat veronderstelt tevens democratische veranderingen in de FRJ. Niet duidelijk is op welke datum de bijeenkomst precies zou zijn gehouden. Indien deze na 20 september 1999 – de dag waarop het UCK formeel is opgeheven – heeft plaatsgevonden, dan was het dragen van wapens en uniformen in strijd met de tussen KFOR en het UCK gemaakte afspraken. UNMIK en KFOR blijven de naleving van de afspraken terzake krachtig bevorderen; de algemene indruk van KFOR tot nu toe is dat deze redelijk worden nageleefd. In een aantal gevallen is inmiddels door KFOR opgetreden tegen overtreding van het verbod op het dragen van wapens en uniformen. In antwoord op eerdere vragen heb ik aangegeven dat zowel de stabilisering van de situatie in Kosovo door de ontplooiing van KFOR en de civiele politiemacht van UNMIK als de betrokkenheid van gematigde UCK’ers en vertegenwoordigers van de andere Kosovo-Albanese partijen bij het bestuur van Kosovo er toe bij zullen moeten dragen dat de steun voor radicale stromingen binnen het UCK afneemt. Voorts heb ik gesteld dat wat dat betreft ook van de beoogde opleving van de economie in Kosovo een positief effect wordt verwacht. Dat is dus bepaald geen ongeclausuleerd optimistische verwachting. Nederland en de overige leden van de internationale gemeenschap maken zich zeker zorgen over het nog steeds voorkomende etnische geweld in Kosovo, waarvan vooral Serviërs en Roma het slachtoffer zijn. Bij de Kosovo-Albanese leiders wordt dan ook bij voortduring aangedrongen op het uitoefenen van een matigende invloed op hun achterban. Ook voortzetting van de dialoog in het kader van de Kosovo-overgangsraad is van belang om tot betere inter-etnische verhoudingen in Kosovo te komen. UNMIK en KFOR spannen zich maximaal in om alle bevolkingsgroepen te beschermen. Dat desondanks geweld nog steeds voorkomt, heeft dan ook niet te maken met de inzet van UNMIK en KFOR, maar veeleer met de sporen die het eerdere geweld van Joegoslavische politie, leger en para-militairen tegen etnisch Albanese Kosovaren in die provincie heeft getrokken. Dat aspect mag bij een beoordeling van de mate van doeltreffendheid van het UNMIK- en KFOR-optreden niet buiten beschouwing blijven.	 Buitenlandse Zaken
 KVR10416.xml	 1999	 SP	 Vragen over de milieu-eisen gesteld aan het gebruik van diesellocs voor het goederenvervoer per spoor.	 Hebt u kennisgenomen van het artikel «Spoorvervoer kan tien tot vijftig procent goedkoper» , waarin het bedrijf Transcare aankondigt een aantal diesellocs aan te schaffen voor het goederenvervoer over spoor? Aan welke emissie-eisen (geluid, stank, Nox e.d.) dienen dieselloc’s op het Nederlandse spoorwegnet momenteel te voldoen? Gelden deze eisen ongeacht het land van herkomst van de loc? Wat zijn de emissies van een Euro3-dieselloc? Klopt de stelling van Transcare dat «de Euro3 dieselloc milieuvriendelijker is dan een elektrische loc voor een lange kolentrein»? Is dit ook waar als gekeken wordt naar de directe overlast voor omwonenden? Acht u het wenselijk dat spoorwegmaatschappijen in toenemende mate dieselloc’s inzetten op binnenlandse en grensoverschrijdende trajecten die geheel of grotendeels voorzien zijn van bovenleiding? Zo ja, is het mogelijk om spoorwegmaatschappijen te verplichten om voor trajecten die geheel «onder de draad» liggen, altijd elektrische loc’s in te zetten, zo nodig in meerspanningsuitvoering? Nieuwsblad Transport, 23 september 1999	 Ja. Voor dieselloc’s gelden geen wettelijke eisen aan de emissie van geluid, stank en luchtverontreiniging. Het begrip Euro3 is mij in relatie tot dieselloc’s onbekend. Naar mijn inzicht kan geen enkele thans beschikbare dieseltechnologie voor lokomotieven wedijveren met elektrische tractie op het punt van emissie van stikstofoxiden en (roet)deeltjes en geluid. Voor de emissie van CO heeft elektrische tractie een beperkt voordeel. Ik acht dat niet wenselijk. Het milieuvoordeel van het vervoer per spoor komt daarmee verder onder druk te staan. De geldende regelgeving voor het spoor betreffende toelating van vervoerders biedt geen bevoegdheid om spoorwegmaatschappijen te verbieden op bepaalde trajecten diesellocomotieven te gebruiken.	 Volkshuisvesting, Ruimtelijke Ordening en Milieubeheer
 KVR10417.xml	 1999	 SP	 Vragen naar aanleiding van een bericht in de Telegraaf van 28 september 1999 over een onderzoek van de Algemene Nederlandse Gehandicapten Organisatie (ANGO) naar de (grote) verschillen in gemeentelijke tarieven voor een invalidenparkeerplaats.	 Hebt u kennisgenomen van het onderzoek van de Algemene Nederlandse Gehandicapten Organisatie (ANGO) naar de grote verschillen in gemeentelijke tarieven voor een invalidenparkeerplaats? Vindt u het acceptabel dat een invalide voor het verkrijgen van een vergunning voor een invalidenparkeerplaats, afhankelijk van de gemeente, een bedrag tussen f 0 en f 1090 moet neertellen? Voldoet de kostenonderbouwing van de dure gemeenten aan de wettelijke vereisten? Deelt u de mening dat het wenselijk is dat er een uniformer systeem komt voor het toekennen van invalidenparkeerplaatsen, zowel wat betreft de criteria om in aanmerking te komen voor een dergelijke plaats als voor de in rekening gebrachte tarieven? Vindt u het wenselijk dat gemeenten voor invalidenparkeerplaatsen volledig kostendekkende tarieven in rekening brengen, of zouden deze tarieven in belangrijke mate gebaseerd moeten worden op het solidariteitsprincipe? Telegraaf, 28 september 1999, «Invalidenparkeerplaats vaak peperduur»	 	 Binnenlandse Zaken en Koninkrijksrelaties
 KVR10418.xml	 1999	 SP	 Vragen naar aanleiding van het definitieve rapport van de Werkgroep Sociale Zekerheidsadvocaten Noord over de werkwijze van sociale recherchers.	 Hebt u kennis genomen van het definitieve rapport van de Werkgroep Sociale Zekerheidsadvocaten Noord over de werkwijze van sociale rechercheurs? Kunt u in vervolg op mijn eerdere vragen een inhoudelijke reactie geven op de volgende bevindingen van de Werkgroep: – het uitoefenen van ongeoorloofde en disproportionele druk op de uitkeringsgerechtigde en/of zijn omgeving; – het opnemen en laten tekenen van een verklaring die niet in de eigen woorden van de uitkeringsgerechtigde en/of derde is opgesteld of waarbij niet voorafgaand aan het tekenen de gelegenheid is gegeven deze in te zien en zo nodig te corrigeren. Kan gezien de zeer grote hoeveelheid meldingen en de grote onderlinge gelijkheid van de klachten over de gedragingen van de sociaal rechercheurs gesteld worden dat er sprake is van structurele misstanden? Zo neen, waarom niet? Wat is uw reactie op de aanbeveling van de Werkgroep om opnames te maken van de verhoren dan wel de advocaat te laten meekijken en meeluisteren tijdens het verhoor? Bent u bereid deze aanbeveling uit te voeren? Zo neen, waarom niet? Welke andere maatregelen bent u voornemens te nemen die een oplossing kunnen geven voor de gesignaleerde misstanden? Volkskrant, 18 september 1999 Handelingen 1998–1999, nr. 17510	 Ja, de definitieve rapportage van de Werkgroep Sociale Zekerheidsadvocaten Noord, uitgebracht op 13 september jl., is mij bekend. De definitieve rapportage van de Werkgroep behelst een geanonimiseerde weergave van een aantal klachten over de werkwijze van sociaal rechercheurs in de regio Groningen. De in het rapport neergelegde klachten zijn echter niet nader gespecificeerd in tijd, plaats, soort zaak of betrokken uitvoeringsinstantie, zodat in dit stadium niet is te verifiëren of de klachten terecht zijn en zo ja, of sprake is van incidenten of van een meer structurele problematiek. Opmerking hierbij verdient dat het beeld dat in het rapport wordt opgeroepen niet overeenkomt met de in de rechtspIeging gesignaleerde praktijk. Ondanks het feit dat door enkele verdachten ter terechtzitting wel soortgelijke klachten naar voren zijn gebracht, hebben deze tot op heden nooit geleid tot terechtwijzing van de vervolgende instanties. Evenmin wordt overigens het in het rapport geschetste beeld gestaafd door de aantallen bij het Openbaar Ministerie ingekomen klachten; de afgelopen vijf jaar werd zelfs geen enkele officiële klacht ingediend. Het Openbaar Ministerie te Groningen is niettemin voornemens om de werkgroep, samen met een vertegenwoordiging uit de gelederen van de sociaal rechercheurs, uit te nodigen om het rapport toe te lichten en, zo mogelijk, te concretiseren. Vervolgens zal het Openbaar Ministerie bezien of eventueel maatregelen genomen zullen moeten worden. De aanbeveling van de Werkgroep om in het strafproces ruimte te creëren voor de toepassing van opnameapparatuur is weliswaar een onderwerp dat reeds geruime tijd mijn aandacht heeft, maar zal op termijn nog object gaan vormen van een verdere evaluatie. De aanbeveling van de Werkgroep om te komen tot een algemene inzet van dergelijke apparatuur neem ik daarom niet over. Ondanks het feit dat het vaker toepassen van opnamen overigens naar mijn mening op zichzelf een wenselijke ontwikkeling is, ligt het toch in de lijn der verwachting dat de inzet van dergelijke apparatuur beperkt zal gaan worden tot de verhoren van verdachten van de categorie misdrijven waartegen een gevangenisstraf van twaalf jaar of meer wordt geëist, alsmede zedenzaken en zaken waarin registraties naar de aard van de zaak gewenst zijn. Wel is het zo, dat het Openbaar Ministerie in sommige arrondissementen reeds gebruik maakt van opnameapparatuur. De beantwoording van de vraag of er in bepaalde individuele zaken ook noodzaak bestaat om gebruik te maken van dergelijke apparatuur, blijft voorlopig echter nog voorbehouden aan het Openbaar Ministerie. Voor zover de Werkgroep heeft verzocht om de raadslieden bij het verhoor aanwezig te laten zijn, acht ik deze aanbeveling in algemene zin niet in overeenstemming met de inrichting van het Nederlandse strafproces. Hierbij dient in overweging te worden genomen dat het Nederlands Wetboek van Strafvordering dusdanig is opgebouwd, dat hierin op tal van strafprocessuele momenten de aanwezigheid van de raadsman expliciet wordt toegestaan. De Hoge Raad heeft hier, in een eerder gewezen vonnis, uit afgeleid dat, nu de wet de aanwezigheid van de raadsman uitdrukkelijk niet noemt, toelating van de raadsman dus ook niet behoeft te worden toegestaan. De Hoge Raad heeft haar stellingname echter in zoverre genuanceerd dat de raadsman wel bij het verhoor aanwezig mag zijn, indien beginselen van behoorlijke procesorde dit vereisen.	 Justitie
 KVR10419.xml	 1999	 D66	 Vragen over de oproep van de gemeente Wateringen om een besluit ingevolge de bepalingen van de Algemene Bijstandswet over een individueel geval te publiceren in een landelijke krant.	 Kent u de oproep van de gemeente Wateringen om een besluit ingevolge de bepalingen van de Algemene Bijstandswet te publiceren in een landelijke krant? Is het toegestaan dat gemeenten besluiten over individuele gevallen in het kader van de Algemene Bijstandswet op deze wijze openbaar maken? Zo neen, wat bent u voornemens hiertegen te ondernemen? Zo ja, acht u dit middel proportioneel? Biedt de Wet Boeten en Maatregelen niet voldoende houvast, nu de gemeente Wateringen op een zogenaamde schandpaaltactiek is overgegaan? Deelt u de mening dat de bescherming van de privacy van betrokkene ernstig in het geding is door vermelding van zijn naam en geboortedatum? Telegraaf, 23 september 1999	 Ja, ik heb daar inmiddels kennis van genomen. In de Algemene Bijstandswet is een verplichting voor gemeenten neergelegd tot terug- en invordering van onjuist of teveel verstrekte bijstand. Besluiten tot terugvordering vallen onder de werking van de Algemene wet bestuursrecht. Ingevolge deze laatste wet treedt een besluit niet in werking voordat het is bekendgemaakt. Bekendmaking van de besluiten tot terugvordering is dientengevolge noodzakelijk voor de uitvoering van de Algemene Bijstandswet. De bekendmaking geschiedt door toezending of uitreiking aan de betrokkene of, indien de bekendmaking niet op deze wijze kan geschieden, op een andere geschikte wijze. In voorkomende gevallen is het voor een gemeente niet mogelijk om het besluit aan de betrokkene toe te zenden of te overhandigen, omdat het woonadres of de verblijfplaats door toedoen van de betrokkene onbekend is en na intensief adresonderzoek bij diverse instanties onbekend blijft, dan wel de betrokkene geen enkele medewerking verleent aan het in ontvangst nemen van het besluit. Slechts in deze bijzondere omstandigheden, waar geen andere mogelijkheden meer zijn om de betrokkene te bereiken, gaat de gemeente Wateringen over tot bekendmaking op een andere geschikte wijze. Publicatie in een dag- of nieuwsblad kan conform de Algemene wet bestuursrecht in voorkomende gevallen als een andere geschikte wijze worden aangemerkt. Aangezien publicatie in een dag- of nieuwsblad conform de Algemene wet bestuursrecht als een geschikte wijze van bekendmaking wordt aangemerkt en het daarvoor nodig is exact aan te duiden op wie de bekendmaking betrekking heeft, is er door de vermelding van de naam en geboortedatum van de betrokkene geen sprake van een ontoelaatbare inbreuk op de privacy van de betrokkene. Er is in dit geval ook geen andere manier om de betrokkene in de gelegenheid te stellen tegen dit besluit op te komen.	 Sociale Zaken en Werkgelegenheid
 KVR1042.xml	 1994	 PvdA	 Vragen betreffen ervaringen met invoering TZ/ARBO in industriële bedrijven, ontduiking verplichting voorlichtings- en onderrichtsplan Arbowet, privacy-aspecten, procedurevoorschriften en de beroepsmogelijkheden van de OR.	 Kent u de resultaten van de enqueˆte over de ervaringen met de invoering van TZ/ARBO, gedaan in 80 industrie¨le bedrijven voor de Industriebond FNV, district Utrecht en ’t Gooi, in het district Utrecht? Wat bent u van plan te doen aan de massale ontduiking van artikel 6 van de Arbowet (de verplichting tot het hebben van een voorlichtings- en onderrichtsplan? Is de procedure (melding bij en tekst en uitleg aan directe chef) die in veel gevallen gevolgd wordt bij ziekmelding niet in strijd met de wet op de privacy? Zo ja, wat bent u voornemens daaraan te doen? Zo neen, bent u desalniettemin van plan maatregelen te treffen? Zal er een procedure bij verschil van mening of zgn. second opinion bij ziekte vastgelegd worden in de Arbowet of Ziektewet? Zo ja, hoe? Zo neen, waarom niet? Wat zijn de beroepsmogelijkheden voor de Ondernemingsraad indien deze geen instemmingsmogelijkheid heeft gekregen inzake het contract met de ARBO-dienst? Wat is daarbij de gedragsregel van de Arbeidsinspectie (Dienst I-SZW)?	 Ja. Anders dan de vraagstelling suggereert, bestaat er geen wettelijke verplichting tot het hebben van een voorlichtings- en onderrichtsplan. Wel is de werkgever op grond van artikel 6 van de Arbeidsomstandighedenwet verplicht om voorlichting en onderricht te verstrekken. De inspectiedienst SZW controleert actief of deze verplichting door de werkgever wordt nageleefd. Zo zijn in 1993 door deze dienst op dit terrein 1220 afspraken gemaakt met bedrijven en 61 waarschuwingen gegeven. Voorts is 2 maal het werk stilgelegd omdat door onvoldoende onderricht een acuut gevaarlijke situatie ontstond. De Wet op de persoonsregistraties – waarop waarschijnlijk wordt gedoeld als wordt gevraagd naar de eventuele strijdigheid met de wet op de privacy – bevat regels voor het vastleggen van gegevens in persoonsregistraties. Uitgangspunt is dat de persoon van wie gegevens worden geregistreerd weet welke gegevens noodzakelijk voor welk doel worden geregistreerd. Het recht op privacy houdt bij registratie in dat een ieder vrij is te bepalen welke gegevens van hem worden verwerkt, tenzij een wet daartoe verplicht. Het melden van de ziekte van de werknemer bij de directe chef – een procedure die overigens niet wettelijk is voorgeschreven en die evenmin wordt bestreken door de Wet op de persoonsregistraties – heeft als oogmerk dat de leidinggevende aldus direct wordt geconfronteerd met de ziekte en waar mogelijk de relatie kan leggen tussen de oorzaak van de ziekte, de arbeidsomstandigheden en het gevoerde ziekteverzuimbeleid. Dat bij een ziektemelding privacy-aspecten aan de orde zijn, is steeds onderkend. Tegenover de wettelijke opdracht van de werkgever om een goed ziekteverzuimbeleid te voeren staat het grondwettelijk recht van de werknemer van de eerbiediging van diens persoonlijke levenssfeer. Arbodiensten vervullen daarbij een cruciale rol. De zieke werknemer kan met de aldaar werkzame arts, vanwege diens geheimhoudingsplicht, in alle vertrouwelijkheid de aard van zijn ziekte bespreken. De arbodienst kan vervolgens bij de werkgever de eventuele relatie tussen de ziekte en de arbeidsomstandigheden aan de orde stellen, zonder dat daarbij de persoonlijke gegevens van de werknemer onderwerp van bespreking zijn. Als de werknemer daar geen bezwaar tegen heeft, kan de arbodienst daarbij persoonlijke gegevens aan de orde stellen. En uiteraard kan de werknemer zelf, los van de relatie met de arbodienst, steeds alle informatie over zijn ziekte bij de werkgever bekend maken. In een aantal gevallen is de werknemer daar zelf ook het meest bij gediend, denk bijvoorbeeld aan een werknemer die last heeft van allergiee¨n voor bepaalde stoffen of produkten bij diens werkgever. Het doen van die mededeling aan de werkgever kan leiden tot een reactie van de werkgever die de oorzaak van de ziekte onmiddellijk wegneemt. De bescherming van de persoonlijke levenssfeer van de werknemer zal dan ook met name spelen indien sprake is van ziekten of aandoeningen die buiten de sfeer van het werk liggen en die een zeer gevoelig karakter kunnen hebben, zoals het lijden aan een terminale ziekte. De procedure, dat de werknemer zich bij zijn chef moet ziekmelden en daarbij uitleg moet geven over zijn ziekte betekent derhalve niet dat de werknemer daarmee verplicht wordt alles over zijn ziekte te melden. Diens privacy wordt in die zin dan ook niet aangetast. Dat een dergelijke procedure wordt gevolgd vloeit logisch voort uit de verantwoordelijkheidsverdeling tussen werkgever en werknemers. Ik ben derhalve niet van plan ten aanzien van dit onderwerp maatregelen te treffen. Op dit moment is in de Ziektewet een procedure voor een second opinion voor zowel werknemer als werkgever geregeld. Wanneer twijfel is bij deze partijen of er sprake is van ziekte kan bij de bedrijfsvereniging een second opinion worden gevraagd. Bij uitvoering van het voornemen tot privatisering van de Ziektewet is het mijn bedoeling om opnieuw een procedure voor second opinion in de wet vast te leggen. I-SZW (voorheen de Arbeidsinspectie) kan een aanwijzing geven met betrekking tot de inhoud en organisatie van de deskundige ondersteuning van de werkgever door de arbodienst en aldus aangeven hoe de Arbeidsomstandighedenwet op een goede manier wordt uitgevoerd. Artikel 27, derde lid, van de Wet op de ondernemingsraden bepaalt onder meer dat de ondernemingsraad geen instemmingsrecht heeft indien door de Arbeidsinspectie (in casu I-SZW) een aanwijzing kan worden gegeven. Indien de inhoud van het contract met de arbodienst naar het oordeel van de ondernemingsraad niet overeenstemt met de wettelijke normen, of indien daarover geen overleg is gevoerd, betekent dat dat de ondernemingsraad de I-SZW kan inschakelen en formeel kan verzoeken om een aanwijzing te geven. De beroepsmogelijkheden van de ondernemingsraad ten aanzien van de op dat verzoek volgende beslissing van de I-SZW zijn: bezwaar bij de minister van Sociale Zaken en Werkgelegenheid, beroep bij de arrondissementsrechtbank (sector bestuursrecht) en beroep in laatste instantie bij de Afdeling bestuursrechtspraak van de Raad van State. Op deze beroepsmogelijkheid ten aanzien van de inhoud van het contract met de arbodienst is een uitzondering gemaakt. In de wet is de mogelijkheid van de Arbeidsinspectie (I-SZW) om een aanwijzing te geven ten aanzien van de inhoud van het ziekteverzuimbeleid uitdrukkelijk uitgezonderd aangezien de inhoud van het ziekteverzuimbeleid wordt beschouwd als een verantwoordelijkheid van werkgever en werknemers. Nu I-SZW ten aanzien van dat onderwerp geen aanwijzing kan geven, betekent dat dat de ondernemingsraad instemmingsrecht heeft ten aanzien van de inhoud van het ziekteverzuimbeleid, en hetgeen daaromtrent is bepaald in het contract met de arbodienst. Het beroep ten aanzien van dat onderwerp volgt dan de weg van de bemiddeling door de bedrijfscommissie, beroep bij achtereenvolgens kantonrechter, arrondissementsrechtbank en Hoge Raad. Waar het gaat om verplichtingen die in overleg tussen werkgever en werknemer hun uitwerking moeten vinden wordt door I-SZW een terughoudend uitvoeringsbeleid gevolgd, hetgeen wil zeggen dat niet actief wordt toegezien op de naleving van deze voorschriften. Deze terughoudende positie is ten aanzien van de invulling van het ziekteverzuimbeleid (artikel 4a, van de Arbeidsomstandighedenwet) geformaliseerd.	 Sociale Zaken en Werkgelegenheid
 KVR10420.xml	 1999	 SP	 Vragen naar aanleiding van een artikel in de Telegraaf van 2 oktober 1999.	 Hebt u kennis genomen van de berichtgeving over een bonussysteem tegen ziekteverzuim? Wat is uw mening over dit bonussysteem? Erkent u dat werknemers hierdoor onder druk komen te staan om af te zien van ziekmelding terwijl ze wel degelijk ziek zijn? Vindt u dit een aanvaardbare handelwijze van bedoelde werkgever tegen de achtergrond van de gezondheidsrisico’s die de werknemers daardoor lopen en de veiligheidrisico’s voor het bedrijf? Is de achterliggende gedachte van een dergelijk bonussysteem niet dat werknemers zich vaak ten onrechte ziek melden? Wat is uw oordeel daarover? Hebben we hier te maken met het zoveelste ongewenste gevolg van de privatisering van de Ziektewet? De telegraaf, 2 oktober 1999	 Ja. De Wet uitbreiding loondoorbetalingsplicht bij ziekte (WULBZ) beoogt de werkgever financieel te prikkelen om het ziekteverzuim binnen zijn bedrijf terug te dringen en meer aandacht te besteden aan arbeidsomstandigheden, verzuimbegeleiding en reïntegratie. Daartoe is in die wet de mogelijkheid voor werkgevers gecreëerd om arbeidsvoorwaardelijke prikkels toe te passen. Het besluit of en zo ja welke arbeidsvoorwaardelijke stimulansen voor de werknemer bij cao worden ingevoerd, is de keuze en de verantwoordelijkheid van cao-partijen. Ik heb geen aanwijzingen dat werknemers door dit bonussysteem onder druk zouden worden gezet zich niet ziek te melden, terwijl zij wel degelijk ziek zijn. Gelet hierop zie ik geen aanleiding mij uit te laten over de aanvaardbaarheid van een hypothetische handelwijze. Blijkens het aangehaalde krantenartikel is het doel van de betreffende werkgever om met behulp van dit bonussysteem onnodig ziekteverzuim in zijn bedrijftegen te gaan. Dit is mijns inziens een gerechtvaardigd streven. De mogelijkheid toepassing van een arbeidsvoorwaardelijke prikkel onder ogen te zien is een beoogd effect van de WULBZ.	 Sociale Zaken en Werkgelegenheid
 KVR10421.xml	 1999	 SP	 Vragen naar aanleiding van het bericht ''Geef vliegveld Terlet terug aan de natuur'' in de Gelderlander van 15 september 1999, over het voornemen van Staatsbosbeheer de 400 hectare metende Terletse Heide voor 50 jaar in erfpacht uit te geven aan het Zweefvliegcentrum Terlet.	 Kent u het bericht: «Geef vliegveld Terlet terug aan de natuur»? Heeft Staatsbosbeheer het voornemen de 400 hectare metende Terletse Heide voor 50 jaar in erfpacht uit te geven aan het Zweefvliegcentrum Terlet, en tevens de gebouwen op het terrein te verkopen aan genoemde stichting? Welke condities worden aan de eventuele verkoop verbonden? Trekken de zweefvliegactiviteiten bij Terlet veel rustverstorend autoverkeer en bezoekers aan? Wordt er intensief gejaagd op de Terletse heide in samenhang met de zweefvliegactiviteiten? Zo ja, acht u dit in overeenstemming met het door Staatsbosbeheer afgekondigde «nee, tenzij»-beleid? Is Natuurmonumenten er voorstander van de Terletse heide te gebruiken voor versterking van de Ecologische Hoofd Structuur? Is er overleg geweest met maatschappelijke organisaties die zich inzetten voor natuurbehoud op de Veluwe om alternatieve bestemmingen te onderzoeken? Zo neen, bent u bereid dergelijk overleg alsnog te laten plaatsvinden voor een definitief besluit genomen wordt over de toekomstige bestemming? Hoe past een mogelijke verlenging van het pachtcontract in het streven lokale vliegactiviteiten te verminderen of te bundelen? Is in dat kader het 15 autominuten verder gelegen vliegveld Teuge niet een betere optie dan voortzetting van de activiteiten op Terlet? Gelderlander, 15 september 1999	 	 Landbouw, Natuurbeheer en Visserij
 KVR10422.xml	 1999	 GroenLinks	 Vragen naar aanleiding van het artikel "Voor puinruimen Donau ontbreekt het geld en de wil" in NRC Handelsblad van 29 september 1999.	 Bent u op de hoogte van het artikel «Voor puinruimen Donau ontbreekt het geld en de wil»? Bent u het eens met het feit dat reconstructie van bepaalde infrastructuur in Servië, met name ten behoeve van de scheepvaart op de Donau, van groot belang is voor de economie van de buurlanden van de FRJ? Zo ja, hoe beoordeelt u de klachten van onder andere Bulgarije en Roemenië over economische verliezen die zij wijten aan de onbevaarbare Donau? Zijn er momenteel tussen de EU, de NAVO en de Donaucommissie besprekingen over de reconstructiebijdragen en de financiële verliezen van Donaulanden? Zo ja, wat zijn de resultaten van deze besprekingen? Bent u het eens met de uitlatingen van de Transport-minister van Roemenië dat het ondersteunen van de EU-boycot tegen de FRJ in de praktijk neerkomt op een embargo tegen de Roemeense Donau-vloot? Zo neen, waarom niet? Herinnert u zich de toezegging dat u wilde onderzoeken welke reconstructiebijdrage in het kader van het bevaarbaar maken van de Donau mogelijk is? Zo ja, kunt u de Kamer inlichten over het resultaat van de onderzoeken? Bent u bereid initiatieven te nemen om de Donaucommissie financieel te ondersteunen? Kunt u de vragen voor 5 oktober 1999 beantwoorden? NRC Handelsblad, 29 september 1999 Uitspraak van de Minister van Buitenlandse Zaken tijdens een Algemeen Overleg, 1 juli 1999 inzake Kosovo	 Ja. Bedoelde klachten dienen zeker serieus genomen te worden. Ik deel dan ook op zichzelf de mening dat reconstructie van infrastructuur ten behoeve van de scheepvaart op de Donau ook voor de economie van de buurlanden van de FRJ van groot belang is. Voor het weer bevaarbaar maken van de Donau is medewerking van de FRJ nodig. Tot nu toe heeft de regering van de FRJ toestemming echter afhankelijk gesteld van de bereidheid om ook de bruggen over de Donau te herstellen. De Donaucommissie onder voorzitterschap van Oostenrijk zoekt momenteel naar een oplossing. Op initiatief van de Donaulanden is deze kwestie – vooralsnog inconclusief – op 8 oktober jl. besproken bij de Economische Tafel van het Stabiliteitspact. Op 11 oktober jl. heeft de Algemene Raad van de EU in haar conclusies het vitale belang onderstreept van hervatting van de scheepvaart op de Donau voor de economie van de regio als geheel en zich bereid verklaard de Donaucommissie en de staten in de regio te steunen bij hun pogingen om de vrijheid van scheepvaart op de Donau te verzekeren. Voorts bevestigde de Raad dat de EU naar een oplossing streeft. De NAVO heeft met de Donaucommissie geen besprekingen over deze onderwerpen gevoerd. De momenteel van kracht zijnde sancties tegen de FRJ hebben niet specifiek betrekking op de scheepvaart op de Donau. Wel ondervinden landen als Roemenië en Bulgarije de gevolgen van de sancties tegen de FRJ, met name van de olieboycot. Ja. In het Algemeen Overleg op 5 oktober jl. heb ik gesteld dat het weer bevaarbaar maken van de Donau om creatieve oplossingen vraagt. Gezocht moet worden naar mogelijkheden om de betrokken Donaulanden en de regionale ontwikkeling te steunen, zonder dat daarmee een verkeerd signaal naar Milosevic wordt gezonden. lk ben bereid te onderzoeken of via de Donaucommissie een financiële bijdrage kan worden geleverd, die zou moeten worden geoormerkt voor werkzaamheden als het ruimen van puin in de Donau voor en door de overige Donaulanden. Nederland wenst momenteel niet mee te werken aan infrastructurele werken als het herstel van bruggen in Servië, een zaak die op termijn overigens in eerste instantie door de Europese Investeringsbank bezien zal worden. Beantwoording op de gevraagde korte termijn was tot mijn spijt niet mogelijk.	 Buitenlandse Zaken
 KVR10423.xml	 1999	 VVD	 Vragen over het niet toelaten van het Nederlandse volleybalteam tot een pré-olympisch toernooi.	 Hebt u kennisgenomen van het niet toelaten van het Nederlandse volleybalteam tot een pré-olympisch toernooi? Ziet u in uw verantwoordelijkheid voor de sport in ons land aanleiding de gang van zaken in deze in EU-verband aan de orde te stellen?	 Ja, ik heb kennisgenomen van dat bericht. Hoewel de samenwerking tussen de sport en het bedrijfsleven veel goeds heeft opgeleverd, ben ik van mening dat het onacceptabel is als commerciële invloeden zover door zouden dringen in de sport dat de sportieve belangen daaraan ondergeschikt raken. Een onderwerp als dit past in de algemene discussie in EU-verband over de commercialisering in de sport en de effecten daarvan voor het overheidsbeleid. Ik acht het primair de verantwoordelijkheid van de sport zelf (NOC*NSF, IOC en de (internationale) sportbonden) om de grenzen van die commerciële invloed te bepalen.	 Volksgezondheid, Welzijn en Sport
 KVR10424.xml	 1999	 PvdA	 Vragen naar aanleiding van een bericht in de Volkskrant van 23 september 1999 dat freelancers met kortlopende contracten, afkomstig uit niet-EU-landen, in de knel komen als gevolg van de invoering van de koppelingswet in combinatie met de aanscherping van het mvv-vereiste, indien zij niet tijdig voor de afloop van hun tijdelijke arbeidscontract zekerheid hebben over een volgend arbeidscontract.	 Hebt u kennisgenomen van het krantenbericht waarin wordt aangegeven dat freelancers met kortlopende contracten, afkomstig uit landen buiten de Europese Unie, in de knel komen als gevolg van de invoering van de koppelingswet in combinatie met de aanscherping van het mvv-vereiste, indien zij niet tijdig voor de afloop van hun tijdelijke arbeidscontract zekerheid hebben over een volgend arbeidscontract? Hoe beoordeelt u de stelling dat de strenge eisen van het vreemdelingenbeleid niet sporen met de praktijk van de arbeidsmarkt voor bijvoorbeeld freelancers in de danssector waar het gebruikelijk is om uit financiële overwegingen kortlopende en niet opeenvolgende contracten aan te bieden? Welke mogelijkheden ziet u om op korte termijn een oplossing te vinden voor de hierboven genoemde problematiek en bent u bereid de Kamer daarover te berichten? Op welke wijze belemmert de werking van de koppelingswet uw beleidsdoelstellingen in het cultuurbeleid, zoals grotere betrokkenheid van allochtonen en internationale wisselwerking? Volkskrant, 23 september 1999: «Dansers dupe van Vreemdelingenwet»	 	 Justitie
 KVR10425.xml	 1999	 SP	 Vragen over het plaatsen van foliumzuur op de lijst van zelfzorgmiddelen die niet meer automatisch worden vergoed en het mogelijke gevolg hiervan dat vooral vrouwen met een lage sociaal-economische status geen foliumzuur meer zullen gaan slikken. Deze vragen dienen ter aanvulling op eerdere vragen van het lid Hermann, ingezonden 9 september 1999 (2989918080).	 Herinnert u zich mijn eerdere vragen over het belang van een drempelloze toegankelijkheid van preventieve middelen zoals foliumzuur? Hebt u inmiddels kennis genomen van de mening van prof. De Jong-Van den Berg van de Rijks Universiteit Groningen en drs. De Walle van EUROCAT dat foliumzuur automatisch vergoed dient te blijven? Wat is uw reactie op hun uitspraak dat het plaatsen van foliumzuur op de lijst van zelfzorgmiddelen die niet meer automatisch worden vergoed in schril contrast staat met de succesvolle foliumzuurcampagne geïnitieerd door de vorige Paarse coalitie? Is het u bekend dat in deze campagne extra aandacht is besteed aan vrouwen met een lage sociaal-economische status omdat uit onderzoek is gebleken dat neuraalbuisdefecten relatief vaker voorkomen bij deze groep vrouwen? Is het u bekend dat het gebruik van foliumzuur onder lager opgeleide vrouwen in de aanbevolen periode beduidend lager is dan onder hoger opgeleide vrouwen namelijk 29% tegen 45%? Is het u bovendien bekend dat lager opgeleide vrouwen foliumzuur veel vaker op recept krijgen dan hoger opgeleide vrouwen namelijk 50% tegen 19%? Onderschrijft u de stelling van genoemde deskundigen dat het effect van het niet meer automatisch vergoeden van foliumzuur kan zijn dat minder vrouwen en dan vooral vrouwen met een lage sociaal-economische status, foliumzuur gaan slikken? Bent u van mening dat aangezien de bestrijding van sociaal-economische gezondheidsverschillen een van de prioriteiten van uw beleid is, het gebruik van preventieve zorg met name onder de groep mensen met een lage sociaal-economische status gestimuleerd dient te worden? Zo ja, is het invoeren van een financiële drempel, hoe gering dan ook, hierbij dan niet het verkeerde signaal? Bent u bereid uw beleid bij te stellen en foliumzuur weer geheel te vergoeden? Zo nee, kunt u uitleggen hoe de bedoeling van de maatregel namelijk «ertoe bijdragen dat niet te lichtvaardig wordt besloten tot een chronische indicatie op recept» van toepassing is op dit middel? Aanhangsel Handelingen, nr. 1849, Vergaderjaar 1998–1999.	 Ja. Ja. Foliumzuur blijft vergoed wanneer het wordt voorgeschreven ter voorkoming van neuraalbuisdefecten, met uitzondering van de eerste 15 dagen. De arts moet hiertoe op het recept de vermelding «c.g.» (chronisch gebruik) aangeven. Foliumzuur valt onder de regeling die bepaalt dat vanaf 1 september een aantal zelfzorggeneesmiddelen uitsluitend wordt vergoed wanneer sprake is van chronisch gebruik, dat wil zeggen bij gebruik van meer dan drie maanden per jaar. Een en ander wil zeggen dat slechts de kosten van de eerste 15 dagen voor rekening van de vrouw met kinderwens komen, hetgeen neerkomt op een bedrag van enkele guldens (ongeveer f 3,00). Daar dit bedrag mijns inziens geen financiële drempel opwerpt, ben ik niet van mening dat deze maatregel in contrast staat met de foliumzuurcampagne. Doel van de landelijke campagne was de bekendheid van het onderwerp te vergroten bij intermediairen en bij vrouwen met een zwangerschapswens en het onderwerp te integreren in de reguliere voorlichting rondom zwangerschap. Hierbij is de campagne zodanig vorm gegeven dat deze ook groepen met een lage sociaal-economische status zou bereiken. Naast de landelijke campagne is er een regionaal/lokale campagne gevoerd door 2 GGD-en met daarin onder meer in het bijzonder aandacht voor vrouwen met een lage sociaal-economische status omdat deze in het algemeen moeilijker zijn te bereiken en omdat uit vooronderzoek was gebleken dat zij minder bekend zijn met het advies. Ja. lk ben niet bekend met het onderzoek waaruit deze gegevens zijn voortgekomen. Het verschil tussen deze groepen vrouwen kan mogelijk worden verklaard met de geringere bekendheid van lager opgeleide vrouwen met het preventieve gebruik van foliumzuur; bij deze vrouwen zal de arts het gebruik dus vaker initiëren. Daar foliumzuur – met uitzondering van het eerste recept voor maximaal 15 dagen – vergoed blijft, voorzie ik geen financiële problemen ten aanzien van deze groep vrouwen. Ik onderschrijf deze stelling niet, aangezien mijns inziens het lage bedrag dat gemoeid is met het eerste recept voor maximaal 15 dagen door vrouwen uit alle sociaal-economische geledingen van de bevolking opgebracht kan worden. Het bestrijden van sociaal-economische gezondheidsverschillen blijft een van de speerpunten van mijn beleid gericht op preventie. Dit betekent onder meer dat groepen met een lage sociaal-economische status bijzondere aandacht krijgen in de diverse onderdelen van mijn beleid, in het bijzonder waar het de diverse aspecten van de leefstijl betreft. In dit licht zie ik het opwerpen van een geringe financiële drempel niet als een verkeerd signaal. De «15 dagen-regeling» geldt voor alle zelfzorggeneesmiddelen die bij chronisch gebruik vergoed blijven. De regeling is bedoeld om te voorkomen dat een zelfzorggeneesmiddel al te lichtvaardig chronisch wordt voorgeschreven. Het merendeel van deze geneesmiddelen kent namelijk naast een chronische indicatie ook een indicatie waarbij kortdurend gebruik aangewezen is. Foliumzuur is een van de weinige geneesmiddelen uit deze groep die uitsluitend een chronische indicatie kennen, waardoor het ongepast chronisch voorschrijven niet zal voorkomen. Echter, gezien het lage bedrag dat met het eerste recept gemoeid is, zie ik geen reden een uitzondering te maken voor foliumzuur.	 Volksgezondheid, Welzijn en Sport
 KVR10426.xml	 1999	 SP	 Vragen van het lid Poppe (SP) naar aanleiding van het "Verslag van de huurverhoging in Amsterdam in 1999" en de antwoorden op eerdere vragen van hem naar aanleiding van een vergelijkbaar verslag over 1998: Aanhangsel van de Handelingen 1998-1999, nr. 168.	 Hebt u kennisgenomen van het «Verslag van de huurverhoging in Amsterdam in 1999» en herinnert u zich de antwoorden op mijn eerdere vragen naar aanleiding van een vergelijkbaar verslag over 1998? Bent u bereid om na te gaan of de conclusies van de Huurdersvereniging Amsterdam (HA) kloppen, dat de gemiddelde huurverhoging over 1999 (gebaseerd op 2000 huurverhogingsvoorstellen die door de HA geïnventariseerd zijn) maar liefst 6,6% bedroeg en dat in 71% van de gevallen waar een puntentelling werd meegeleverd de gevraagde huur hoger was dan de maximaal toegestane huur? Deelt u de mening dat bij een herhaalde, systematische overtreding van het wettelijk maximum voor de huurverhoging op een schaal van vele duizenden woningen, een actieve opstelling van de rijksoverheid gewenst is, omdat: – de volkshuisvestingsdoelstellingen van die overheid ondermijnd worden; – lang niet alle huurders de kennis hebben om onwettige huurverhogingen bij Huurcommissie en/of kantonrechter aan te vechten? Hoe staat het met de actualisering van eerdere onderzoeken naar de toestand in de particuliere huursector? In hoeverre wordt de praktijkkennis van organisaties als de Huurdersvereniging Amsterdam en het Platform Tegen Hoge Huren uit Diemen al benut om het beeld over de werkelijke toestand van de particuliere huursector te verbeteren? Ziet u mogelijkheden hun inbreng te versterken? Uitgave Huurdersvereniging Amsterdam Aanhangsel Handelingen, nr. 168, Vergaderjaar 1998–1999. Gedoeld wordt op eerdere onderzoeken «feiten en achtergronden huurbeleid verhuurders 1996» en «huurbeleid verhuurders 1997», uitgave RIGO research en advies	 Ja, in die zin dat ik kennis heb kunnen nemen van de publicatie over dit verslag in de Huurderskrant (uitgave Huurdersvereniging Amsterdam, jaargang 1, nummer 2, september 1999). Ik ga ervan uit dat de conclusies die Huurdersvereniging Amsterdam trekt, aansluiten op de door haar geïnventariseerde huurverhogingsvoorstellen. Ik wil daar echter de conclusies uit het rapport «Feiten en achtergronden van het huurbeleid verhuurders 1999» (RIGO) naast zetten. Dit onderzoek ontvangt u binnenkort als bijlage bij mijn brief over het huurbeleid voor 2000 en 2001. Uit dit onderzoek blijkt – op basis van een aselecte steekproefuit de gehele Amsterdamse huurwoningvoorraad – dat de gemiddelde huurverhoging (exclusief harmonisatie) in Amsterdam over het afgelopen jaar 3,5% bedroeg. Dit percentage lag voor commerciële als sociale verhuurders gelijk. Ik deel uw mening dat bij een systematische overtreding op grote schaal van het wettelijke maximum de volkshuisvestingsdoelstellingen van de overheid ondermijnd worden. In het huidige volkshuisvestingsstelsel is er ook in voorzien dat de huurder tegen dergelijke situaties op kan treden met behulp van de Huurcommissie. De procedures bij de Huurcommissie bieden een laagdrempelige voorziening om overschrijdingen van maximale huurverhogingen en te hoge huurprijzen aan de orde te stellen. Het initiatief voor het starten van een dergelijke procedure ligt echter bij de huurder. Voorts merk ik nog op dat in de Huursubsidiewet is voorzien in een oordeel van de voorzitter van de Huurcommissie over de redelijkheid van de huurprijs wanneer de huurder van een niet toegelaten instelling voor de eerste keer een aanvraag om huursubsidie indient (de zogenaamde «brengplicht»). Bij een gebleken hogere huurprijs dan de maximale huurprijs die op grond van het Besluit huurprijzen woonruimte kan worden gevraagd, kunnen huurders een procedure tot huurverlaging starten. Uit het jaarverslag van de Huurcommissie Amsterdam blijkt dat in 1998 ruim 9 300 huurders de weg naar de Huurcommissie hebben gevonden. Daarnaast vindt voorlichting plaats op de spreekuren van het Secretariaat van de Huurcommissie. Binnenkort wordt in het kader van de invoering van de wijziging van de Huurprijzenwet (met onder andere de invoering van de onderhoudsprocedure) per 30 november a.s eveneens voorlichting door de Secretariaten van de Huurcommissie gegeven. Verder vinden door de Nederlandse Woonbond specifieke scholingstrajecten voor huurders plaats – waarvoor ik jaarlijks een financiële bijdrage verstrek – gericht op vergroting van kennis bij huurders. Ik ben van mening dat de huidige voorlichting over de taken en mogelijkheden van de Huurcommissie door de overheid en de signalerende functie van maatschappelijke organisaties als de huurteams en de Woonbond voldoende zijn om huurders kennis te kunnen laten nemen van de mogelijkheden die de Huurcommissie biedt. Ik heb verder ook geen signalen dat het ernstig schort aan de bekendheid van de Huurcommissie. Dit jaar heeft opnieuw een actualisering plaatsgevonden van de onderzoeken waar u op doelt. Dit onderzoek – genoemd in het antwoord op vraag 2 – geeft een beeld van het huurbeleid van zowel de sociale als particuliere verhuurders. Daarnaast noem ik het onderzoek «Particuliere huursector in beeld» (1998) dat een gedifferentieerd beeld heeft gegeven van de situatie in de particuliere huursector. Op basis van deze onderzoeken is het inzicht in de problematiek in deze sector verbeterd. Met de invoering van de Wet op het Overleg Huurders Verhuurders hebben huurdersorganisaties op lokaal niveau de mogelijkheid zaken als het huurbeleid met de verhuurder te bespreken. Ook in het Landelijk Overleg Huurders Verhuurders vindt overleg plaats tussen organisaties van verhuurders en huurders. Ik ben van mening dat signalen over specifieke lokale situaties in eerste instantie tussen huurdersorganisaties en verhuurders besproken dienen te worden. Niettemin leveren gegevens van groeperingen als de Huurdersvereniging Amsterdam, de huurteams Amsterdam, het Platform Tegen Hoge Huren te Diemen en de Woonbond aanvullende informatie over de lokale situatie(s). Met de Woonbond en de Backoffice huurteams Amsterdam vindt frequent overleg plaats, waarbij signalen uit de verhuurderspraktijk nadrukkelijk aan de orde zijn. De verschillende organisaties hebben daarom naar mijn mening voldoende mogelijkheden om specifieke problemen onder mijn aandacht te brengen. Dergelijke specifieke problemen hebben, afhankelijk van de ernst, omvang en de mate waarin deze structureel van aard zijn, invloed op beleid en (voorgenomen) wetgeving. De versterking van de positie van huurders en de maatregelen in het huurprijsbeleid, die in de afgelopen jaren zijn doorgevoerd, en in de komende periode verder vorm zullen krijgen, zijn hiervan een uitvloeisel.	 Volkshuisvesting, Ruimtelijke Ordening en Milieubeheer
 KVR10427.xml	 1999	 PvdA	 Vragen over het betrekken van de vierdaagse werkweek in het advies van de Stuurgroep Dagindeling, die over schooltijden zal adviseren.	 Hoe luidt precies de adviesaanvraag aan de Stuurgroep Dagindeling over «schooltijden in relatie tot andere ontwikkelingen die van belang zijn voor taakcombineerders»? Heeft u daarbij ook de discussie over de vierdaagse werkweek voor ogen gehad? Zo neen, bent u bereid de stuurgroep alsnog te vragen de vierdaagse werkweek in haar advies te betrekken? Wanneer zal het advies van de Stuurgroep naar verwachting naar de Kamer gestuurd worden? Hoe stelt u zich het idee van aparte wethouders die zich bezig houden met alles wat over dagindeling gaat, precies voor? Indien u zich blijkens het persbericht van het ministerie van Sociale Zaken en Werkgelegenheid stoort aan de verkokering van de verschillende discussies (vierdaagse schoolweek, vierdaagse werkweek) en u een «integrale en onorthodoxe gedachtewisseling mist die recht doet aan de nieuwe samenleving», bent u dan bereid die verkokering binnen het kabinet tegen te gaan, door de Kamer een integraal voorstel over genoemde problematiek voor te leggen?	 Zie bijgevoegd afschrift van de desbetreffende brief die ik stuurde aan de stuurgroep Dagindeling. Met verwijzing naar genoemde bijlage, wordt daarin de kwestie van de vierdaagse schoolweek reeds in nadrukkelijk verband met de vierdaagse werkweek aan de orde gesteld. De stuurgroep zal naar verwachting aan het eind van het jaar haar advies uitbrengen. Om een integrale aanpak te stimuleren in het lokale bestuur heb ik de suggestie gedaan om alles wat met dagindeling te maken heeft, onder te brengen bij één wethouder. Dagindeling heeft voor een groot deel te maken met afstemming, van tijden en openingsuren van werk, onderwijs, kinderopvang, zorgvoorzieningen, winkels, openbare diensten enz. Het gaat om een aanpak die verkokering doorbreekt en nieuwe afspraken mogelijk maakt. Hiervoor is zeker ook een ontkokerde bestuurscultuur nodig. In dat kader deed ik mijn suggestie. Gemeentebesturen die het idee oppakken, weten er zelf het best de meest geschikte invulling aan te geven. In meerjarennota Emancipatiebeleid die ik de Kamer binnenkort toezend, wordt het thema dagindeling verder uitgewerkt.	 Sociale Zaken en Werkgelegenheid (SZW)
 KVR10428.xml	 1999	 D66	 	 Herinnert u zich uw antwoorden op mijn vragen van 23 december 1997 inzake het mogelijk verhandelen van gegevens van studenten aan commerciële bedrijven door de IB-groep in Groningen? Staat u nog steeds op het standpunt dat de IB-groep de adresgegevens van studenten niet mag verhandelen? Geldt dit ook voor universiteiten en hogescholen alsmede voor de NS, die immers ook via de OV-studentenkaart de beschikking heeft over studentgegevens? Hoe verklaart u dat een student, die zich heeft ingeschreven bij een universiteit, binnen korte tijd wordt aangeschreven door een bank met het aanbod een Studentenrekening te nemen, en korte tijd na uitschrijving een brief met de mededeling dat het recht op een Studentenrekening was komen te vervallen, in beide gevallen zonder dat de student zelf mededeling doet van inschrijving of uitschrijving aan de desbetreffende bank? Bent u bereid toe te zien op de naleving van het beginsel dat gegevens, die door studenten en/of hun ouders aan publieke of semi-publieke instanties worden verstrekt, ook inderdaad louter worden gebruikt voor het primaire doel waarvoor deze gegevens zijn bedoeld? Aanhangsel Handelingen, nr. 514, vergaderjaar 1997–1998. Zoals vragensteller is gebleken uit informatie van studenten	 	 Onderwijs, Cultuur en Wetenschappen
 KVR1043.xml	 1994	 D66	 Vragen betreffen opgelegde navorderingsaanslagen vennootschapsbelasting aan Stichting Regionale Omroep Brabant, in verband met inkomsten radioreclame	 Zijn aan de Stichting Regionale Omroep Brabant (Omroep Brabant) met terugwerkende kracht aanslagen vennootschapsbelasting over de jaren 1988, 1989 en 1990 opgelegd? Heeft Omroep Brabant indertijd middelen van de overheid ontvangen om te investeren in drie nieuwe – regionale – studio’s? Heeft Omroep Brabant deze middelen tezamen met eigen door haar uit de exploitatiebegroting vrijgemaakte middelen ad f 3 miljoen, op de juiste wijze aangewend, zulks met instemming van de Provincie en het Commissariaat van de Media? Onderschrijft u de door oud-staatssecretaris Van Amelsvoort in dit verband opgestelde uitvoeringsregels volgens welke bij de beoordeling van de belastingplicht, de deelname aan het economische verkeer door middel van reclame en/of neven-activiteiten, een belangrijke rol zal spelen? Erkent u, dat bij Omroep Brabant de behartiging van een algemeen maatschappelijk belang op de voorgrond staat? Is de staatssecretaris van OCW er van op de hoogte dat Omroep Brabant eerst op 2 december 1991 – als eerste regionale omroep – overging tot invoering van regionale radioreclame? Is het, in het licht van het voorgaande te billijken, dat met terugwerkende kracht en onverwachts aanslagen vennootschapsbelasting zijn opgelegd, gebaseerd op het exploitatie-resultaat inclusief de van het Rijk ontvangen investeringsbijdrage en inclusief de uit deze exploitatie overgehevelde eigen middelen? Bent u bereid er voor te zorgen dat, gegeven de betekenis die de opgelegde belastingaanslag heeft voor het op de huidige basis kunnen voortbestaan van Omroep Brabant, er zo snel mogelijk helderheid komt over deze kwestie? Zie o.a. Teletext, 10 december 1994 Zie ministerie van Financie¨n nr. 0894/12 M van 11-10-1994 Voor het goede begrip: het betreft hier uitsluitend middelen verkregen uit de omroepbijdrage	 In de loop van het jaar 1993 heeft de bevoegde inspecteur geconstateerd dat de Stichting Regionale Omroep Brabant (hierna: Omroep Brabant) over de jaren 1988 tot en met 1992 aanzienlijke vermogensoverschotten heeft behaald. Omdat de exacte vaststelling van belastbare bedragen nader onderzoek vergde, heeft de inspecteur tegen het verstrijken van de voor het opleggen van aanslagen geldende termijnen tot behoud van rechten (navorderings)aanslagen opgelegd over de jaren 1988, 1989 en 1990. De inspecteur heeft tegelijkertijd expressis verbis aan Omroep Brabant meegedeeld dat deze aanslagen zijn opgelegd tot behoud van rechten en dat de omvang van de belastingplicht/schuld – na bespreking – nader moet worden vastgesteld. Voor de voldoening van de aanslagen is aanstonds uitstel van betaling verleend. Ik stel vast dat de belastingeenheid zorgvuldig heeft gehandeld. Omroep Brabant heeft in 1989 een bedrag van f 3 miljoen van de overheid ontvangen om te investeren in drie regionale studio’s. De omroep heeft deze middelen te zamen met een bedrag aan eigen middelen van f 2,5 miljoen uitgegeven aan investeringen ten behoeve van het editiestelsel, zulks op de juiste wijze en met instemming van de provincie en het Commissariaat voor de Media. Bedoelde beleidsregels zijn in Infobulletin november 1994, nr. 94/764, onder mijn verantwoordelijkheid gepubliceerd. Omroep Brabant moet krachtens artikel 30 van de Mediawet als regionale omroepinstelling een omroepprogramma verzorgen dat in zodanige mate gericht is op de bevrediging van de in de desbetreffende provincie levende maatschappelijke, culturele, godsdienstige en geestelijke behoeften, dat zij geacht kan worden van algemeen nut te zijn. Tot op heden heeft zich nog in geen enkel geval, dus ook niet ten aanzien van Omroep Brabant, twijfel voorgedaan over de vraag of de regionale omroepinstelling voldoet aan de eisen genoemd in voormeld artikel 30. Uit het bovenstaande kan niet anders worden afgeleid dan dat bij regionale omroepinstellingen zoals Omroep Brabant de behartiging van een algemeen maatschappelijk belang op de voorgrond staat. Het feit dat zij sedert een aantal jaren, in overeenstemming met de bepalingen van de Mediawet, reclame uitzendt, doet hieraan niet af. Ik merk hierbij op dat het behartigen van een algemeen maatschappelijk belang op zich nog niet tot vrijstelling van de heffing van vennootschapsbelasting leidt. Daarvoor is namelijk ook vereist dat de fiscale winst niet meer bedraagt dan (gemiddeld) f 13.000 per jaar. Het antwoord op het tweede deel van de vraag is ja. Zoals hiervoor onder 1 vermeld, zijn de aanslagen vennootschapsbelasting over de jaren 1988, 1989 en 1990 opgelegd tot behoud van rechten teneinde de inspecteur in staat te stellen te beoordelen of sprake is van belastingplicht. Deze vraag laat zich niet eenvoudig beantwoorden. Daarvoor moet in de eerste plaats worden beoordeeld of Omroep Brabant een onderneming drijft in de zin van artikel 2, letter d., van de Wet op de vennootschapsbelasting 1969, en of dat reeds in voormelde jaren het geval was. Gelet op de organisatie van Omroep Brabant, de aard van haar activiteiten waarmee zij zich richt op een grote groep inwoners, alsmede op de vermogensoverschotten die zij over een reeks van jaren heeft behaald, ligt voor de hand een onderneming in de hiervoor bedoelde zin te veronderstellen. Ook zou echter gesteld kunnen worden dat van zodanige onderneming geen sprake is, omdat Omroep Brabant in die jaren niet aan het economische (ruil)verkeer deelneemt met het oogmerk daarmee winst te behalen. Zij heeft namelijk haar vermogensoverschotten niet mede behaald met commercie¨le activiteiten, maar alleen door exploitatiebijdragen van de overheid voor de op zich verliesgevende omroepactiviteiten. Mede gelet op het algemeen-belangkarakter en de daarmee samenhangende overheidsfinanciering van regionale omroepinstellingen aan welke zendtijd is toegewezen, ben ik van oordeel dat de hiervoor onder 5 laatstvermelde stelling kan worden gevolgd, althans zolang een omroepinstelling geen commercie¨le (reclame- of neven)activiteiten heeft ontwikkeld. Ervan uitgaande dat dit laatste zich in de jaren 1988, 1989 en 1990 bij Omroep Brabant niet heeft voorgedaan, zullen de over die jaren tot behoud van rechten opgelegde aanslagen kunnen worden vernietigd. Ik heb de desbetreffende inspecteur gevraagd overeenkomstig deze zienswijze te handelen. Na invoering van de regionale radioreclame door de omroepinstelling zal zij wel belastingplichtig zijn voor de vennootschapsbelasting, althans indien haar fiscale winst meer bedraagt dan (gemiddeld) f 13.000 per jaar. Daarmee is tevens de door de vragenstellers over deze kwestie beoogde helderheid bereikt.	 Financiën Onderwijs, Cultuur en Wetenschappen
 KVR10430.xml	 1999	 CDA	 Vragen naar aanleiding van een bericht in de Gelderlander van 24 september 1999 over de opnamestop in het verpleeghuis van Zevenaar als gevolg van personeelstekorten.	 Bent u op de hoogte van de opnamestop in het verpleeghuis van Zevenaar als gevolg van personeelstekorten? Is het personeelstekort een gevolg van de krappe arbeidsmarkt in de regio of zijn er nog andere oorzaken waarom kennelijk onvoldoende personeel geworven kan worden? Zijn de inmiddels gestarte projecten in het kader van de imagoverbetering van het beroep van verzorgende en verplegende naar uw mening voldoende effectief om op korte termijn de opnamestop te kunnen opheffen? Zo neen, welke andere maatregelen acht u dan nog mogelijk om aan de zorgplicht te kunnen voldoen jegens de mensen op de wachtlijst? De Gelderlander, 24 september 1999	 Ik heb kennis genomen van het artikel in het Gelders Dagblad. Van de directie van het verpleeghuis heb ik vernomen dat het personeelstekort geheel en al te wijten is aan de krappe arbeidsmarkt. Er lopen in diverse regio’s beeldvormings- en wervingscampagnes. Ter ondersteuning daarvan komt er een landelijke beeldvormingscampagne, waarvan het massamediale deel eind november zichtbaar wordt. Resultaten zijn nog niet te geven, laat staan de effecten op een opnamestop in een individuele instelling. Beeldvorming is een zaak van lange adem, evenals acties om jongeren en andere doelgroepen te interesseren voor een opleiding en een beroep in de zorg. Op korte termijn zijn tal van andere maatregelen nodig, met name om zittend personeel te behouden en beter in te zetten. Daarbij valt te denken aan werkdrukverlichting, arbeidsomstandigheden, preventie van en begeleiding bij ziekte, snelle reïntegratie, werkklimaat, waarderen van de professionele inbreng, ontplooiingsmogelijkheden, scholing, leeftijdsbewust personeelsbeleid, keuze van arbeidstijden, kinderopvang- en verlofregelingen, passende (secundaire) arbeidsvoorwaarden. Kortom, alles wat een modern personeelsbeleid vraagt. Bij de instellingen ligt dan ook de eerste verantwoordelijkheid voor de personeelsvoorziening en de concrete organisatie van vraag en aanbod van zorg. Zij worden daarbij op landelijk niveau geholpen door maatregelen in het kader van het Arbeidsmarktconvenant tussen sociale partners in de zorg, Arbeidsvoorziening en VWS. Voor meer informatie daarover zij verwezen naar bijlage A1 bij de Zorgnota 2000 en (recente) informatie ter voorbereiding van de behandeling van de begroting en de Zorgnota.	 Volksgezondheid, Welzijn en Sport
 KVR10431.xml	 1999	 D66	 Vragen over de opvatting van de hoofdofficier van Justitie te Amsterdam, mr. Vrakking, dat het Openbaar Ministerie een kwart tot een derde van zijn taken moet kunnen uitbesteden aan derden, bijvoorbeeld aan advocaten.	 Hoe beoordeelt u de mening dat de hoofdofficier van Justitie te Amsterdam, mr. Vrakking dat het Openbaar Ministerie een kwart tot een derde van zijn taken moet kunnen uitbesteden aan derden, bijvoorbeeld aan advocaten? Deelt u de mening, dat het magistratelijk karakter van het Openbaar Ministerie wezenlijk verschilt van de belangenbehartiging, die de kern is van de taken van een advocaat en dat overdracht van taken van het Openbaar Ministerie zich daarmee slecht verhoudt? Zullen de belangen van het slachtoffer wel voldoende tot hun recht komen, wanneer een advocaat de taken van de Officier van Justitie over heeft genomen? Deelt u de mening dat de opportuniteitsafweging om verdachten al dan niet te vervolgen niet kan worden overgedragen aan de advocatuur? Hoe staat de advocatuur tegenover een eventuele overdracht van zaken? Zou een advocaat, die namens het Openbaar Ministerie werkt, nog wel strafzaken voor verdachten kunnen blijven behandelen? Worden de voorstellen van de hoofdofficier van Justitie binnen het Openbaar Ministerie breder gedragen? Hoe denkt het College van procureurs-generaal hierover? Indien het College van procureurs-generaal het niet met de hoofdofficier eens is, waarom komt het Openbaar Ministerie dan niet als een eenheid naar buiten in dit soort beleidskwesties? Veroorzaakt een diversiteit van meningen niet een verwarring bij het publiek? Wat gaat u ondernemen om die eenheid in beleidskwesties, die uitgangspunt is bij de reorganisatie van het Openbaar Ministerie, te bewerkstelligen? Algemeen Dagblad, 29 september 1999	 Naar mijn oordeel is de strafrechtelijke handhaving van de rechtsorde de kerntaak van het Openbaar Ministerie, die zich niet leent voor overdracht aan advocaten of andere derden in de marktsector. Onder die kerntaak valIen niet alleen de grote zaken en ernstige delicten maar ook de minder ernstige of veel voorkomende delicten. De wezenlijke taken van het Openbaar Ministerie, zoals de leiding aan het opsporingsonderzoek, de vervolgingsbeslissing en de eventueel daaropvolgende vervolging, behoren het exclusieve domein van dat Openbaar Ministerie te blijven. Dit is ook door de hoofdofficier van Justitie te Amsterdam aangegeven in het interview met Netwerk, waarvan het aangehaalde bericht in het Algemeen Dagblad een weergave is. Een gedachtenwisseling met de advocatuur over een eventuele overdracht van zaken en de daaraan inherente mogelijkheid van conflicterende belangen, is gelet op het voorgaande niet aan de orde. Het College van procureurs-generaal deelt mijn visie dat het overdragen van taken aan derden in de marktsector, zoals advocaten, niet wenselijk is. Volgens informatie van het College van procureurs-generaal is dat ook door de hoofdofficier van justitie te Amsterdam onderschreven in het interview met Netwerk. Het overdragen van taken aan derden in de marktsector vormt geen punt van discussie binnen het Openbaar Ministerie. Dat laat onverlet dat het Openbaar Ministerie in een voorkomend geval of een complexe zaak advies vraagt en zal vragen aan externen met specifieke deskundigheid, waarbij overigens niet alleen aan advocaten kan worden gedacht maar ook aan accountants, wetenschappers en dergelijke. Het College is in zijn algemeenheid van opvatting dat gedachten en ideeën over strategische vragen intern ter discussie behoren te staan voor zij naar buiten worden gebracht. Dat betekent evenwel niet dat het individuele leden van het Openbaar Ministerie in het geheel niet vrij zou staan deel te nemen aan het publieke debat. Dat vloeit reeds voort uit de grondwettelijke gewaarborgde vrijheid van meningsuiting, behoudens de beperkingen die voor ambtenaren daaraan worden gesteld door artikel 125a van de Ambtenarenwet en de op grond daarvan gegeven Aanwijzingen externe contacten rijksambtenaren. Ik heb in dit geval geen reden om aan te nemen, dat bij het publiek verwarring bestaat ten aanzien van de taken en bevoegdheden van het Openbaar Ministerie. Gelet op het voorgaande vind ik geen aanleiding hierover mij te verstaan met het College van procureurs-generaal.	 Justitie
 KVR10434.xml	 1999	 GroenLinks	 Vragen over de afwijzing van een aanvraag voor een toeristenvisum van de dochters van de in Nederland wonende en de Nederlandse nationaliteit hebbende heer Zeriouh Mohamed door de Nederlandse Ambassade in Marokko en onder meer over waarborging van de terugkeer van de dochters naar Marokko.	 Is het uw Visadienst bekend dat Zeriouh Badiaa en Zeriouh Faouzia, beiden woonachtig in Marokko en dochters van de heer Zeriouh Mohamed, woonachtig in Nederland (Boskoop, Linnaeusweg 48, HE 2771) en in het bezit van de Nederlandse nationaliteit een afwijzing hebben gekregen op hun aanvraag voor een toeristenvisum bij de Nederlandse Ambassade in Rabat (Marokko)? Is het uw dienst bekend waarom Zeriouh Badiaa wel en haar zuster Zeriouh Faouzia geen antwoord heeft gekregen op haar visumaanvraag? Deelt u de opvatting dat het eerste bezwaar van de Ambassade dat het «doel van het bezoek niet duidelijk is» niet gegrond is omdat een overgelegd stuk, afgegeven door de politie van Gouda, duidelijk maakt dat het hierbij gaat om vakantie? Deelt u de mening dat het tweede bezwaar dat de terugkeer van betrokkenen naar Marokko «onvoldoende is gewaarborgd» geen houvast biedt? Wat moeten betrokkenen doen om hun terugkeer te waarborgen? Moet iedereen die om een toeristenvisum vraagt zijn of haar terugkeer waarborgen? Zo ja, hoe? Deelt u de opvatting dat de heer Zeriouh er recht op heeft om zijn dochters te zien en dat een afwijzing van bovenbedoelde visumaanvraag dit recht aantast? Bent u daarom bereid de bovengenoemde beslissing te heroverwegen gezien het feit ook dat de heer Zeriouh bereid is met de politie in Gouda afspraken te maken om de terugkeer van zijn dochters naar Marokko te waarborgen?	 Nee, dit was de Visadienst niet bekend. Onderzoek heeft uitgewezen dat Zeriouh Badiaa op 29 juli 1999 bij de Nederlandse ambassade te Rabat een visumaanvraag heeft ingediend. Op deze aanvraag is vervolgens op 2 augustus 1999 afwijzend beschikt. Zeriouh Badiaa is bij brief van 3 augustus jl. van de afwijzende beslissing in kennis gesteld. Zeriouh Faouzia heeft op 27 juli 1999 een visumaanvraag ingediend. Deze aanvraag is nog in behandeling. Zeriouh Faouzia is verzocht meer documenten over te leggen ter ondersteuning van haar visumaanvraag. De Nederlandse ambassade te Rabat heeft nog geen nadere informatie van haar ontvangen. Met een visum voor kort verblijf kan gedurende een periode van maximaal drie maanden in het Schengengebied worden verbleven. Met de opmerking dat het doel van het bezoek niet duidelijk is, wordt aangegeven dat er indicaties bestaan dat betrokkene de bedoeling heeft om voor een langere duur naar het Schengengebied te komen (zie tevens onder 4). Het door de politie van Gouda afgegeven document is een formulier dat wordt gebruikt om familieleden en andere relaties uit te nodigen voor een verblijf in Nederland. Het formulier dient echter niet als toereikend bewijs voor het doel waarvoor een visumaanvrager naar Nederland c.q. het Schengengebied wenst te komen. Bij de beoordeling van de visumaanvraag van Zeriouh Badiaa is overigens geconstateerd dat de heer Zeriouh op 8 juli 1999 in een «déclaration de prise en charge» schriftelijk heeft verklaard in Nador (Marokko) woonachtig te zijn. Op basis van de Schengenregelgeving dient bij iedere visumaanvraag de terugkeer van de visumaanvrager naar het land van oorsprong dan wel diens doorreis naar een derde Staat te zijn gewaarborgd. Indien een verblijf van meer dan drie maanden wordt beoogd dient de visumaanvrager bij de Nederlandse ambassade in het land van herkomst een machtiging tot voorlopig verblijf aan te vragen. De ambassade achtte de terugkeer van Zeriouh Badiaa naar Marokko onvoldoende gewaarborgd. Dit oordeel is gebaseerd op het feit dat Zeriouh Badiaa ongehuwd en werkloos is en er ook daarnaast weinig is dat haar na drie maanden verblijf in Nederland zal aansporen naar Marokko terug te keren, te meer daar haar vader en twee broers in Nederland woonachtig zijn. Ik kan en wil niemand het recht ontzeggen om zijn kinderen te zien. De vraag waar het in dit verband echter om draait is, of er voldoende waarborgen bestaan voor de terugkeer van betrokken aanvraagster. Die vraag moet ontkennend worden beantwoord. Nee, tenzij er een ander zicht komt op de garantie voor de tijdige terugkeer van Zeriouh Badiaa naar Marokko, bijvoorbeeld als zij aantoont in Marokko werkzaam of gehuwd te zijn.	 Buitenlandse Zaken
 KVR10436.xml	 1999	 VVD	 Vragen naar aanleiding van een artikel in Le Monde van 9 september 1999 dat de Amerikaanse NSA (National Security Agency) beschikt over een encryptiesleutel die toegang geeft tot computers die voorzien zijn van Windows (''95, ''98, 2000 en NT), dus tot 90% van de computers wereldwijd.	 Hebt u kennis genomen van het artikel Des «grandes oreilles» américaines dans le ventre de votre ordinateur? Wist u dat de NSA (National Security Agency) de beschikking heeft over een encryptiesleutel die toegang geeft tot de computers die voorzien zijn van Windows (’95, ’98, 2000 en NT), dat wil zeggen 90% van de computers wereldwijd? Bent u van plan hier in Europees verband tegen in het verweer te komen? Wat betekent dit voor de veiligheid van de computers van de overheid en het bedrijfsleven in Nederland? In hoeverre kan de privacy van de burgers blijvend worden gewaarborgd? Le Monde, 9 september 1999	 Ja. De in het door u aangehaalde artikel bedoelde encryptiesleutel biedt geen toegang tot computers die voorzien zijn van Windows. Encryptiesoftware wordt gebruikt om in de elektronische omgeving betrouwbaarheids- en vertrouwelijkheidsgaranties te bieden. Deze encryptiesoftware, die door verschillende leveranciers wordt ontwikkeld, kan onder Microsoft Windows worden geïnstalleerd. Om deze installatie mogelijk te maken is het noodzakelijk dat de betreffende encryptiesoftware door Microsoft is voorzien van een zogenaamde elektronische handtekening. Het plaatsen van een dergelijke handtekening geschiedt d.m.v. cryptografische sleutels. In het artikel in le Monde waaraan in de vraag wordt gerefereerd gaat het over deze sleutels. Microsoft dient de onder Windows te installeren encryptiesoftware te voorzien van een elektronische handtekening, omdat zij zich moeten conformeren aan de VS-wetgeving ten aanzien van de export van dergelijke software. Deze wetgeving schrijft onder meer voor dat Microsoft verplicht is om redelijke maatregelen te nemen om zeker te stellen dat alleen encryptie software die voldoet aan de VS-exporteisen onder Windows kan worden geïnstalleerd. Het bovenstaande betekent dat degene die in het bezit is van bedoelde Microsoft (handtekeningen-)sleutels er voor kan zorgen dat een cryptografisch produkt onder Windows kan worden geïnstalleerd; niet meer en niet minder. Met de sleutel kan dus geen toegang worden verkregen tot computers die voorzien zijn van Windows. Overigens heeft Microsoft op internet (http:\\www.microsoft.com/security) mededelingen gedaan waarin zij ontkennen dat de genoemde sleutel in handen van het NSA is gekomen. Men stelt dat het misverstand is ontstaan, omdat deze sleutel wordt aangeduid met de naam NSA. Dit in verband met de bovengeschetste betekenis van deze sleutel voor het VS-exportbeleid. Nee, gelet op het bovenstaande zie ik daar geen reden voor. Er is overigens ook geen Europees initiatief bekend om tot een gemeenschappelijk standpunt te komen. Gezien het voorgaande heeft dit geen gevolgen voor de veiligheid van de computers van de overheid en het bedrijfsleven en de privacy van de burgers. Waarborging van de privacy is een kwestie van voortdurend alert blijven op alle aspecten van de bescherming van de vertrouwelijkheid, de integriteit, de authenticiteit en de beschikbaarheid van informatie en waar nodig het nemen van adequate maatregelen. De overheid is hierbij actief in een normerende, signalerende en adviserende rol.	 Economische Zaken
 KVR10438.xml	 1999	 GroenLinks	 Vragen over eventuele financiële steun vanuit het rijk ten behoeve van het oplossen van het ruimtetekort in de haven.	 Bent u op de hoogte van de inhoud van het voorstel wat op 14 oktober in de gemeenteraad van Rotterdam wordt besproken over het voortgangsrapport Mainportontwikkeling Rotterdam dat reeds is toegezegd dat het rijk financieel zal bijdragen aan het oplossen van het ruimtetekort in de haven? Deelt u de conclusie van de gemeente Rotterdam? Zo ja, wanneer en voor hoeveel middelen? Hebt u de gemeente Rotterdam laten weten dat, naar uw zeggen «het MIT in beton is gegoten» en er tot 2010 geen geld in het MIT zit voor het ruimtekort in de haven Rotterdam? Deelt u de mening dat er zolang cruciale studies nog niet beschikbaar zijn, zoals de studie over inbreiding op bestaand havengebied, nog geen enkele conclusie kan worden getrokken over de noodzaak over de oplossing van een eventueel ruimtetekort in Rotterdamse haven? Deelt u de mening dat motie 24691 nr. 7 (motie-Feenstra) nog niet is uitgevoerd, gezien het feit dat alle onderzoeken naar de alternatieven nog niet zijn afgerond of beschikbaar zijn? Bent u bereid de gemeente Rotterdam nogmaals te laten weten dat de bestudering van de alternatieven nog niet afgerond is en er derhalve nog geen besluit is genomen over aanleg van een eventuele 2 Maasvlakte of over financiële steun vanuit het rijk inzake het ruimtetekort? Algemeen Overleg 16 september 1999, financiële verantwoording 1998	 Ja. De opvatting in het stuk van de Gemeenteraad dat «het kabinet uitspreekt financieel te willen bijdragen» deel ik niet, omdat de finale besluiten hieromtrent nog niet zijn genomen. In PMR op Koers heeft het kabinet aangegeven dat zij bij het oplossen van het tekort zal streven naar maximale private investeringen. Toezeggingen over een financiële bijdrage van het Rijk voor de oplossing van het tekort worden daarin niet gedaan. Een eventuele financiële bijdrage van het Rijk is nog onderwerp van discussie en is afhankelijk van het uiteindelijke voornemen van het Kabinet en de marktinteresse daarin. Neen. De Gemeente Rotterdam is één van de partners die samenwerken in het Project Mainportontwikkeling Rotterdam en het Bestuurlijk Overleg Mainport Rotterdam. Ik ga er van uit dat zij in die rol op de hoogte is van het feit dat in het huidige MIT deze investeringen nog niet voorzien zijn en dat bij dit project nadrukkelijk gekeken wordt naar mogelijkheden voor PPS-constructies. In PMR op Koers bevestigt het kabinet dat zij in de nabije toekomst een tekort voorziet in het huidige haven- en industriegebied van Rotterdam. Tevens geeft het Kabinet aan dat op basis van de onderzoeken die zijn gedaan zij de noodzaak om dit ruimteprobleem op te lossen voldoende acht aangetoond. Uitgangspunt is: het beter benutten van het bestaande havengebied en landaanwinning. De beslissing om de huidige maasvlakte met 500 ha uit te breiden wordt op een zodanig moment genomen, dat de (nog aan te leggen) 500 ha beschikbaar zijn op het moment dat de bestaande haven- en industrieterreinen van Rotterdam vol zijn. De studies over Bestaand Rotterdams Gebied, waaronder inbreiding, zullen antwoord geven op in hoeverre in het bestaande havengebied een oplossing kan worden gevonden voor het gesignaleerde tekort. Neen. Neen, dit acht ik niet nodig. De Gemeente Rotterdam is partner in het Project Mainportontwikkeling Rotterdam en het Bestuurlijk Overleg Mainport Rotterdam.	 Verkeer en Waterstaat
 KVR10439.xml	 1999	 GroenLinks	 Vragen over het aangaan van verplichtingen in verband met de Betuwelijn.	 Wilt u de komende maanden van 1999 nog voor een bedrag van ruim 2 miljard gulden richting NS-RIB aan verlichtingen aangaan? Deelt u de conclusie dat er momenteel in de samenleving en in de Tweede Kamer grote twijfels bestaan over het bestaansrecht van de Betuwelijn, met name na het schrappen van de Noordtak? Erkent u dat er, door het schrappen van de Noordtak en gelet op de afspraak van Warnemünde dat er bij Emmerich slechts 20 mln ton per jaar over de grens mag, nog steeds geen duidelijkheid is hoe de Betuweroute ooit fysiek in staat zal zijn om meer dan de door de Commissie Hermans gestelde ondergrens van 30 mln ton per jaar te vervoeren? Erkent u dat de uitgangspunten met betrekking tot milieueffecten en met betrekking tot de goederenstromen richting Duitsland, volkomen anders zijn dan toen de Kamer op basis van de Commissie Hermans zich voor de Betuwelijn uitsprak? Acht u het niet correct, gezien deze onzekerheden over het bestaansrecht, het debat met de Kamer van 28 oktober 1998 af te wachten in plaats van de discussie onder druk te zetten middels aangegane verplichtingen?	 Ja, zoals is aangegeven in de opeenvolgende Voortgangsrapportages Betuweroute (recent in nummer 7 in par. F3.) Ik constateer dat veel mensen uitspraken doen over de Betuweroute. Die constatering heeft op zich geen invloed op de uitvoering van de besluiten van Kabinet en Tweede Kamer om de Betuweroute aan te leggen. Nee. In mijn brief van 24 september aan uw Kamer over de Standpuntbepaling NOV en de voortgang Betuweroute heb ik (onder andere in par. 3.1) een helder perspectief geschetst voor de afwikkeling na 2015 van het internationale spoorgoederenvervoer in de relatie met Duitsland. Nee. Met betrekking tot de milieueffecten verwijs ik naar de antwoorden op de hierover eerder gestelde vragen uit uw Kamer. Met betrekking tot de goederenstromen richting Duitsland verwijs ik naar mijn eerder aangehaalde brief van 24 september 1999. Nee. Bij het kabinet bestaat geen enkele onzekerheid over het bestaansrecht van de Betuweroute. Bovendien heeft de Kamer onlangs nog een uitspraak gedaan over het aangaan van verplichtingen (naar aanleiding van de motie Giskes). Kamerstuk 22 589, nrs. 152 en 153	 Verkeer en Waterstaat
 KVR1044.xml	 1994	 VVD	 Vragen om opheldering van omstandigheden berging van het op 8 december 1994 gekapseisde Russische containerschip Pioner Onegin, de mate van inzicht in de gevaarlijke stoffen aan boord, en meer in het algemeen de veiligheidsrisico''s en de meldplicht voor schepen op vaarwegen als de Westerschelde.	 Kunt u de Kamer nader informeren over de omstandigheden, waaronder de bergers van het op donderdag 8 december jl. in de Westerschelde gekapseisde Russische containerschip Pioner Onegi moesten werken? Hoe lang duurde het voordat Rijkswaterstaat nauwkeurig inzicht had in de aanwezigheid van gevaarlijke stoffen in het verongelukte schip? Hoe moet dat worden gezien in het licht van uw antwoord op onze vragen d.d. 17 november jl. «Dat dit tot een half uur kan duren is bezwaarlijk»? Bent u het eens met de stelling dat het recente onderzoek opnieuw aantoont dat er grote veiligheidsrisico’s bestaan en dat dat onaanvaardbaar is? Ziet de regering in dit ongeval aanleiding om met onmiddellijke ingang actie te ondernemen om samen met Belgie¨ een meldplicht voor alle schepen te realiseren? Zo neen, waarom niet? Hoe snel kunnen Nederland en Belgie¨ zorg dragen voor implementatie van de in september 1995 van kracht wordende EU-Richtlijn 93/75? Bestaat in beide landen bereidheid om de implementatie zo spoedig mogelijk te realiseren? Zo neen, waarom niet? Groeit in Antwerpse havenkringen de wil om mee te werken aan de totstandkoming van een meldplicht? In hoeverre heeft een eventuele verdieping van de vaargeul van de Westerschelde hiermee te maken? TK 1994–1995, Aanhangsel 182, antwoord 2 Provinciale Zeeuwse Courant, 14 december 1994	 De berging duurde van donderdag 8 december 1994 (21.40 uur) tot zondag 18 december d.a.v. (14.00 uur). De weersomstandigheden waren de eerste dag slecht (op 8 december windkracht 7 tot 8 met een zicht van 10 km, bij buien van 4 tot 5 km). Daarna werden de weersomstandigheden beter (vanaf 9 december windkracht 4 tot 5 bij een zicht van 10 km). Het lossen van de lading viel mee, omdat het schip tijdens laagwater weer min of meer recht kwam te liggen. Rekening houdend met de gevaarlijke stoffen in de lading werd ten behoeve van de veiligheid van het bergingspersoneel een extern deskundige op het gebied van chemische stoffen, voorzien van de benodigde meetapparatuur ingeschakeld. Tijdens de berging ontstond geen uitstroom in de Westerschelde. Direct na het ongeval was uit informatie van het Informatie Verwerkend Systeem van de Schelderadarketen en uit informatie van de haven van Antwerpen bekend welke soort gevaarlijke lading aan boord was en wie als scheepagent optrad. Door een samenloop van omstandigheden, alsmede door noodzaak van interpretatie van de door de scheepsagent verstrekte gegevens, heeft het vervolgens vrij lang geduurd voordat volledig en daarmee voldoende inzicht bestond in aard, hoeveelheden, plaats en wijze van stuwage van de aan boord van de Ponier Onegi aanwezige gevaarlijke stoffen. Een en ander was geenszins te wijten aan onwilligheid van de zijde van de haven van Antwerpen, maar aan het feit dat de exacte informatie moest komen van de scheepsagent, dat de ladinglijst een zeer grote omvang had en dat de via de fax ontvangen informatie slecht leesbaar bleek. Het belang van electronische gegevensuitwisseling is daarmee opnieuw aangetoond. Momenteel wordt op zowel nationaal als op regionaal niveau gewerkt aan de realisatie van technische koppelingen van informatiesystemen, zodat informatie bij calamiteiten tijdig voorhanden is. Recent onderzoek, waarvan de resultaten eerdaags aan de Tweede Kamer zullen worden aangeboden, geeft aan dat er langs de Westerschelde op twee plaatsen (namelijk nabij Vlissingen en Hansweert) zekere verhoogde risico’s bestaan bij het vervoer van vloeibare gassen en giftige vloeistoffen in bulk. Van een dergelijk vervoer was in het onderhavige geval geen sprake. Derhalve werpt dit ongeval geen nieuw licht op de resultaten van genoemde studie. Neen. De Richtlijn 93/75/EEG van 13 september 1993 voorziet in een verplichting tot het verschaffen van informatie over de aan boord zijnde gevaarlijke stoffen aan de bevoegde instantie van het land van afvaart (indien dit een EU-land is) dan wel aan de bevoegde instantie van het land waarin de eerste haven van bestemming is gelegen (bij afvaart uit een land dat niet tot de EU behoort). De bevoegde instanties moeten de nodige maatregelen nemen opdat die gegevens steeds kunnen worden verstrekt aan een andere bevoegde instantie die daarom uit veiligheidsoverwegingen verzoekt. In Nederland en Belgie¨ zijn wettelijke regelingen in voorbereiding die ertoe strekken dat de richtlijn op 13 september 1995 is geı¨mplementeerd. Overigens zij er voor de goede orde op gewezen dat in geval er zich op de Westerschelde een calamiteit voordoet, de kapitein dit op grond van het Scheepvaartreglement Westerschelde 1990 onverwijld aan de Rijkshavenmeester moet melden. Op grond van de Rampenwet kan of kunnen de betrokken burgemeester(s) nadere informatie verlangen. U zie het antwoord op vraag 4. De bovengenoemde richtlijn verplicht tot het doen van meldingen over de gevaarlijke stoffen aan boord door het schip en tot het uitwisselen van deze gegevens tussen lid-staten. Daarmee gaat ook ten aanzien van de haven van Antwerpen de meldplicht gelden. Wel is van belang dat Antwerpen zich conformeert aan tussen Nederland en Belgie¨ afgesproken procedures met betrekking tot de uitwisseling van relevante gegevens. Recente ontwikkelingen als de ondertekening van de overeenkomst inzake de verdieping van de Westerschelde en de ondertekening van het herziene Scheldereglement getuigen van een verbeterde verhouding tussen Nederland en Vlaanderen op het punt van onderwerpen rond de Westerschelde.	 Verkeer en Waterstaat Binnenlandse Zaken
 KVR10440.xml	 1999	 CDA	 Vragen over de overdraagbaarheid van slots bij fusie of overname van luchtvaartondernemingen.	 Zijn bij een fusie of overname van luchtvaartondernemingen slots aan elkaar overdraagbaar? Betekent overdraagbaarheid dat het bezitten van slots een waardeerbaar element is bij fusies of overnames? Maken slots de facto deel uit van de operationele vergunning (zonder slots geen operaties)? Hoe verhoudt een overdraagbaarheid van slots zich tot de bepaling dat de operationele vergunning niet overdraagbaar is?	 Ja. In de EU Verordening Nr. 95/93 betreffende gemeenschappelijke regels voor de toewijzing van slots op communautaire luchthavens is geregeld dat slots bij een volledige of gedeeltelijke overname in onderlinge overeenstemming tussen luchtvaartmaatschappijen mogen worden uitgewisseld. Dergelijke transacties moeten doorzichtig zijn en uitvoerbaar verklaard door de slotcoördinator van de betreffende luchthaven. De genoemde EU Verordening en EU mededingingsregels staan het verhandelen of de verkoop van slots tegen een financiële vergoeding niet toe. Dit laat onverlet dat het voor een luchtvaartmaatschappij die in de overname van een andere luchtvaartmaatschappij geïnteresseerd is, van groot belang kan zijn of de over te nemen maatschappij over slots op een bepaalde luchthaven beschikt. Luchtvaartmaatschappijen moeten om te kunnen vliegen, beschikken over een door de luchtvaart autoriteiten af te geven exploitatie vergunning (economische vergunning) en een vergunning tot vluchtuitvoering (ofwel Air Operators Certificate gericht op technische- en veiligheidseisen) alsmede een route vergunning voor lijnvluchten of charter toestemming die het luchtvaart politieke recht geven op bepaalde bestemmingen te vliegen. Daarnaast moeten luchtvaartmaatschappijen er echter rekening mee houden dat luchthavens kampen met capaciteitsproblemen en dat veel van die luchthavens voor de verdeling van die schaarse capaciteit het systeem van slotcoördinatie hanteren. Op dergelijke luchthavens mag alleen worden gevlogen indien maatschappijen beschikken over een door een onafhankelijke slotcoördinator toe te wijzen slot. Met andere woorden zelfs als luchtvaartmaatschappijen beschikken over alle benodigde vergunningen en luchtvaart politieke rechten, kunnen zij een luchthaven niet aandoen indien zij niet beschikken over een slot op die luchthaven. Afhankelijk van de omstandigheden en de aard van een overname kunnen de in het antwoord op vraag 3 genoemde vergunningen door de luchtvaartautoriteiten worden gecontinueerd dan wel opnieuw getoetst. Een dergelijke toets kan leiden tot de situatie dat vergunningen opnieuw moeten worden aangevraagd. Dit staat echter los van het overdragen van slots. De internationale slotallocatie methodiek staat toe dat de coördinator slots reserveert voor een luchtvaartmaatschappij die slots aanvraagt dan wel reeds over slots beschikt terwijl die maatschappij nog in afwachting is van de door de luchtvaartautoriteiten af te geven vergunningen en rechten.	 Verkeer en Waterstaat
 KVR10441.xml	 1999	 GroenLinks	 Vragen over het vergoeden door zorgverzekeraars van medische behandelingen in Zwitserland, en over consequenties van deze voorrangszorg. Het bedrijf Swiss Health Care biedt specialistische behandelingen zonder wachttijd aan.	 Hebt u kennis genomen van het aanbod op Internet van het bedrijf Swiss Health Care dat stelt in overleg met de behandelende Nederlandse arts(en) in Zwitserland tal van kwalitatief hoogstaande medisch-specialistische behandelingen zonder wachttijd te kunnen regelen? Kunnen Zwitserse artsen en ziekenhuizen wat betreft opleidingsniveau en kwaliteit in het algemeen gelijkgesteld worden met de in Nederland erkende artsen en ziekenhuizen? Is het u bekend dat de IZA, zorgverzekering voor ambtenaren, behandelingen in Europa zonder machtiging volgens Nederlandse tarieven vergoedt wanneer sprake is van gelijkgestelde beroepsuitoefening en in Nederland aanvaarde indicaties? Hebben andere particuliere ziektekostenverzekeringen overeenkomstige reglementen? Dienen ziekenfondsen ingevolge de Kohll en Deckerarresten van het Europese Hof eveneens behandelingen in Europa volgens Nederlandse tarieven te vergoeden? Zullen niet veel van de extra kosten (boven de drempel van 12,2% onzuiver inkomen) i.v.m. het aanbod van Swiss Health Care in aanmerking komen voor aftrek als buitengewone last? Hoe beoordeelt u het feit dat bijv. werknemers van Nederlandse overheden in de gelegenheid zijn om in het buitenland zonder wachttijd medische behandelingen te ondergaan waarvoor in Nederland wachttijden bestaan? Hoe beoordeelt u het feit dat op deze wijze Nederlandse premiegelden «weglekken» uit de Nederlandse zorgverlening? Is een systeem van zorg zonder voorrang naar uw mening technisch houdbaar? Zo neen, hoe stelt u zich dan voor de wensen van de Kamer te realiseren dat er geen voorrangszorg komt?	 Ja. Er is geen reden om te veronderstellen dat voor wat betreft het opleidingsniveau en kwaliteit in het algemeen, Zwitserse artsen en ziekenhuizen niet gelijkgesteld kunnen worden met in Nederland erkende artsen en ziekenhuizen. Ik verwijs voor de beroepskwalificaties van artsen naar een conceptverdrag dat in de zomer (Brussel, 11 juni 1999) is opgesteld met betrekking tot een overeenkomst tussen de Europese Gemeenschap en haar lidstaten, enerzijds, en de Zwitserse Bondstaat, anderzijds. Nee. De IZA-regeling is een arbeidsvoorwaardelijke regeling voor gemeentepersoneel. De Minister van VWS is noch bij de totstandkoming noch bij de uitvoering daarvan betrokken. Dat is mij niet bekend. Particuliere ziektekostenverzekeraars melden hun reglementen en verzekeringsovereenkomsten niet bij de overheid aan. Het is de overheid op grond van de zogenaamde Schaderichtlijnen van de Europese Unie ook niet toegestaan materiële invloed uit te oefenen op de inhoud van particuliere verzekeringsovereenkomsten. In het kader van de Wet op de toegang tot ziektekostenverzekeringen 1998 is door de Stichting uitvoering omslagregelingen (Suo) een – door mij goedgekeurde – regeling getroffen inzake ziektekosten in de lidstaten van de Europese Unie. Deze regeling houdt onder meer het volgende in: Een verzekeraar kan – rekening houdend met de eigen risicoregeling – de vergoeding aan een verzekerde, die door de Suo geaccepteerd is voor de omslagregeling, ten laste van deze omslagregeling brengen, indien het betreft de kosten van hulp in een lidstaat van de Europese Unie, die voor vergoeding in aanmerking komen indien de hulp in Nederland zou worden verleend. Met inachtneming van de toepasselijke verzekeringsvoorwaarden van de standaard(pakket)polis kan vergoeding plaatshebben als ware de hulp hier te lande verleend tot ten hoogste 100% van de in Nederland geldende tarieven. De ziekenfondsverzekerden kunnen op drie verschillende wijzen zorg in het buitenland inroepen. De eerste mogelijkheid is dat verzekerden de zorg in het buitenland inroepen bij een zorgverlener die door een Nederlands ziekenfonds is gecontracteerd. Zij gaan dan als het ware naar een «eigen» zorgverlener. De financiële aspecten voor de verzekerde zijn in dat geval hetzelfde als wanneer men in Nederland naar een gecontracteerde zorgverlener zou zijn gegaan. Voor de Nederlandse verzekeringsinstelling kan dit anders liggen. In het buitenland wordt gecontracteerd volgens de daar ter plaatse rechtsgeldige tarieven, die hoger of lager dan de Nederlandse tarieven kunnen zijn. Daarnaast kunnen verzekerden gebruik maken van de E.U. sociale zekerheidsverordening of van bilaterale sociale zekerheidsverdragen. Met toestemming van hun ziekenfonds kunnen zij dan in het buitenland zorg inroepen. Zij krijgen deze zorg in het buitenland volgens de ter plaatse geldende wettelijke regelingen. Dat wil zeggen dat wanneer er ter plaatse een eigen risico geldt, de verzekerden dit eigen risico verschuldigd zijn. In deze situatie is de Nederlandse verzekeringsinstelling het in het buitenland geldende sociale verzekeringstarief verschuldigd. Tenslotte is het ook mogelijk dat een ziekenfonds aan een verzekerde toestemming geeft om in het buitenland naar een niet gecontracteerde zorgverlener te gaan. Deze situatie kan zich voordoen wanneer niet of niet tijdig genoeg gecontracteerde zorg – in Nederland of in het buitenland – beschikbaar is en wanneer toepassing van de Europese verordening of een sociale zekerheidsverdrag geen adequate mogelijkheden biedt. Ook in deze situatie zijn de financiële aspecten voor de verzekerde hetzelfde als wanneer men in Nederland naar een niet-gecontracteerde zorgverlener zou zijn gegaan. In deze situatie is de Nederlandse verzekeringsinstelling het in het buitenland geldende particuliere tarief verschuldigd. Nederlandse zorgverzekeraars hebben geen contracten met Swiss Health Care. Nederlanders die de kosten voor eigen rekening nemen, kunnen deze kosten in aanmerking laten komen voor aftrek als buitengewone last. De tarieven in Zwitserland zijn extreem hoog. Dit betekent dat de patiënt een fors bedrag zelf moet betalen: het bedrag onder de drempel en 40–60% van de kosten boven de drempel. Mede daarom ligt een luchtbrug richting Zwitserland niet voor de hand én zal het beroep op de aftrek buitengewone lasten beperkt zijn. Het binnen de Europese Unie overeengekomen vrij verkeer van goederen, diensten, personen en kapitaal heeft consequenties voor de gezondheidszorg. Steeds meer mondige en kapitaalkrachtige patiënten/consumenten en andere zorgvragers zoals werkgevers en verzekeraars zoeken ook in het buitenland naar mogelijkheden voor zorg. In Nederland is het streven echter om te zorgen dat de gezondheidszorg van dermate kwaliteit is, dus ook zonder wachtlijsten, dat deze zorg buiten Nederland niet nodig is. Om dit te bereiken heb ik meerdere malen met de Kamer gesproken over het verkorten dan wel wegwerken van de wachtlijsten. Daarnaast is de drempel om van gezondheidszorg buiten Nederland gebruik te maken hoog, doordat verzekeraars deze zorg buiten Nederland niet tot nauwelijks vergoeden. Ik vraag mij af of wel kan worden gesproken van «weglekken» van Nederlandse premiegelden uit de Nederlandse zorgverlening. Het gaat hier om een zaak die niet strikt nationaal kan worden bekeken. Tegenover in Nederland verzekerde zorg die door een ziekenfonds in het buitenland wordt gecontracteerd en daar ook wordt verleend kan ook in het buitenland verzekerde zorg staan die in Nederland wordt verleend. Zou dan gesproken moeten worden van het «binnenlekken» van buitenlandse premiegelden? In het geval dat het om niet-verzekerde zorg gaat die Nederlanders in het buitenland krijgen (of buitenlanders in Nederland) is al helemaal geen sprake van internationale overdracht van premiegelden. Ik hoop hiermee duidelijk te maken dat het niet zinvol is om internationale financiële stromen in verband met over de grens gecontracteerde en/of verleende zorg te betitelen als «lekstromen». Dat roept naar mijn mening te snel associaties op met een eventuele noodzaak van gezondheidszorgdeviezencontroles. Ik zou daar liever ver van willen blijven. Binnen de zorg die behoort tot het eerste en tweede compartiment geldt voor iedereen gelijke toegankelijkheid. Deze gelijke toegankelijkheid kunnen en willen we goed waarborgen via de huidige structuur. Wat betreft zorg binnen het derde compartiment; we beschikken niet over middelen om daar voorrangszorg te voorkomen.	 Volksgezondheid, Welzijn en Sport (VWS)
 KVR10442.xml	 1999	 PvdA	 Vragen naar aanleiding van het bericht in De Dordtenaar van 9 oktober 1999 over de werkdruk van huisartsen.	 Hebt u kennisgenomen van het bericht waarin de voorzitter van de Dordrechtse huisartsengroep Wielwijk-Crabbehof, C.J. Rovers meedeelt: «Het is jammer en we hebben zeer tegen onze zin de beslissing genomen om nieuwkomers het bordje «vol» voor te houden. Nog meer patiënten aannemen leidt onvermijdelijk tot kwaliteitsverlies en overwerktheid. Die risico’s durven we niet aan.»? Hoe beoordeelt u deze door huisartsen als onverantwoord ervaren werkdruk? Welke maatregelen bent u voornemens te nemen om de werkdruk van huisartsen, zoals die door deze Dordrechtse huisartsengroep wordt ervaren, te verlichten? Bent u van oordeel dat huisartsen het aannemen van patiënten kunnen weigeren in het licht van het wettelijk recht op eerste lijnszorg voor verzekerde patiënten? Indien u meent dat een dergelijke maatregel niet passend is verzoeken wij u aan te geven hoe u denkt te reageren op deze aankondiging door een huisartsengroep? Bent u van oordeel dat afdoende mogelijkheden bestaan voor huisartsen om in overleg met regionale collega’s, ziektekostenverzekeraars en het bevoegd gezag te komen tot een goede verdeling van de vraag naar eerstelijnszorg over huisartsen? Indien u meent dat er afdoende mogelijkheden bestaan, kunt u ons dan informeren waarom blijkens dit bericht in de regio Drechtsteden kennelijk geen goede verdeling dan wel onvoldoende aanbod tot stand is gekomen? Indien u meent dat er behoefte bestaat aan aanvulling van de instrumenten om een goede verdeling van de vraag naar eerstelijnszorg te realiseren, kunt u ons dan vóór de behandeling van de zorgnota op 15 november over de instrumenten informeren? De Dordtenaar, 9 oktober 1999	 Ja. De wijze waarop werkdruk wordt ervaren door een individuele huisarts of huisartsengroep is sterk afhankelijk van de persoon zelf en van de specifieke situatie waarin de huisarts zijn vak moet uitoefenen. Wel vind ik de werkdruk van huisartsen een belangrijk issue. In de meerjarenafspraken en het convenant huisartsenzorg zijn daarom afspraken gemaakt om de werkdruk binnen aanvaardbare grenzen te houden. Zo zijn afspraken gemaakt met de LHV en ZN over betere organisatie van de huisartsenzorg (o.a. samenwerking binnen de eerste lijn, gestructureerde samenwerking tussen huisartsen en de inzet van praktijkondersteuning) en een gefaseerde uitbreiding van de toelating tot de huisartsenopleiding van 325 naar 361 plaatsen per jaar. Ook zal gekeken worden naar de verbetering van de 24-uurs bereikbaarheid door de uitbreiding van het aantal centrale huisartsendiensten nader te bekijken. Volgend jaar houdt de NHG een congres over dit onderwerp; dat kan een belangrijke input leveren voor de verdere beleidsontwikkeling. Het komt in de praktijk wel een enkele keer voor dat huisartsen een (tijdelijke) patiëntenstop afkondigen. Indien een huisarts een zodanig omvangrijk patiëntenbestand gaat krijgen dat hij/zij van oordeel is geen kwalitatief verantwoorde zorg meer te kunnen leveren, ligt het voor de hand dat in overleg met collega huisartsen en de zorgverzekeraar wordt gekeken naar een verdeling van de aanwas van nieuwe patiënten. Indien de bestaande groep huisartsen niet voldoende capaciteit heeft om de toestroom van patiënten op te vangen, wordt normaal gesproken in overleg met de zorgverzekeraar een procedure gestart om een extra huisarts aan te trekken. In de praktijk leidt deze methode in vrijwel alle gevallen tot een bevredigende oplossing, waardoor alle verzekerden toegang hebben tot huisartsenzorg. Zie mijn antwoord onder 4. Ik verwacht en ga er vanuit dat ook in deze situatie de lokale partijen door toepassing van de methode, zoals geschetst in mijn antwoord onder 4, tot een bevredigende oplossing zullen komen. Dat is ook het geval: in overleg tussen de zorgverzekeraar en de gemeente is een extra huisartsplaats ter beschikking gekomen. LHV, ZN, VWS en partijen op lokaal niveau zijn op dit moment doende om de afspraken van het convenant uit te werken en uit te voeren, die voor een belangrijk deel moeten zorgen voor een versterking van de eerstelijn en de huisartsenzorg in het bijzonder. Ik ben zeer te spreken over deze gezamenlijk uitgezette koers en verwacht daar in komende tijd veel van. lk ben dan ook van mening dat het thans niet in de rede ligt om met aanvullende instrumenten te komen. Dit laat onverlet dat in specifieke wijken of regio’s fricties kunnen optreden in de toegankelijkheid of continuïteit van de huisartsenzorg die niet direct met deze algemene maatregelen op te lossen zijn. In dat soort omstandigheden zijn de lokale partijen en dan met name de huisartsen(groepen) en de zorgverzekeraar de aangewezen partijen om een oplossing op maat te maken die recht doet aan de lokale situatie. Zo is het ook gegaan in Dordrecht.	 Volksgezondheid, Welzijn en Sport
 KVR10443.xml	 1999	 SP	 Vragen over het starten van CarePoint, een particulier centrum voor chronisch zieken, door een Lunterense huisarts en zijn plannen om binnen vier jaar 50 à 60 van deze centra te openen. (Zie ook het Financiële Dagblad van 1 oktober 1999).	 Hebt u kennisgenomen van het starten van CarePoint, een particulier centrum voor chronisch zieken door een Lunterense huisarts en van zijn plannen om binnen vier jaar 50 à 60 van deze centra te openen? Kunt u inzicht geven in de zorg die dit centrum gaat bieden? Betreft het hier niet een vorm van zorg die huisartsen te allen tijde aan alle chronische patiënten dienen te geven, namelijk medische controle en begeleiding? Erkent u dat dit soort initiatieven van de grond komen omdat de huisartsen door toegenomen werkdruk onvoldoende aan deze zorg toekomen? Zo ja, wat gaat u hieraan doen? Vindt u het juist dat deze vorm van zorg nu alleen ter beschikking komt voor die patiënten die het kunnen betalen en geeft dat niet een nieuwe vorm van tweedeling? Zo ja, vindt u dit acceptabel en, indien niet, wat gaat u hiertegen doen? Valt deze zorg onder de Regeling zelfstandige behandelcentra? Zo neen, waarom niet? Indien het centrum onder de regeling valt, heeft u hiervoor een vergunning verleend? Zo neen, wat gaat u hiertegen doen? Is het waar dat het initiatief financieel wordt ondersteund door investeringsmaatschappij J.J. W. van der Beek? Zo ja, is het de bedoeling dat winsten worden uitgekeerd aan aandeelhouders en wat is uw mening hierover? Is dit initiatief aanleiding voor u om terug te komen op uw stelling dat aanvullend beleid inzake extra inkomsten niet nodig is in de eerstelijns gezondheidszorg omdat daar geen sprake is van voorrang voor bepaalde groepen? Zo ja, welke maatregelen bent u van plan om te gaan nemen? Het Financiële Dagblad, 1 oktober 1999 Notitie grensvlak arbozorg en reguliere zorg (Kamerstuk 26 200 XVI nr. 86)	 Ja, Ik heb het artikel gelezen. Zoals uit het artikel blijkt, gaat de heer Van Heukelom in het centrum patiënten met hart- en vaatziekten, diabetes, cara, astmatische aandoeningen en zwaarlijvigheid uitgebreid begeleiden en medische controles uitvoeren. Nee. Het is de bedoeling dat de zorg die het centrum gaat verlenen aanvullend is op die van reguliere artsen. Nee, zie mijn antwoord op vraag 3. Daarnaast is de huisartsenzorg in Nederland op dit moment voor iedereen toegankelijk. Patiënten kunnen als zij ziek zijn of klachten hebben op bezoek bij de huisarts, die dan de gebruikelijke huisartsenzorg levert en tevens bekijkt in hoeverre behandeling door andere hulpverleners noodzakelijk is. Ook zullen naar aanleiding van de afspraken in het convenant huisartsenzorg o.a. in komende tijd praktijkondersteuners in de huisartsengroepen gaan werken die zich voornamelijk zullen richten op de behandeling/begeleiding van chronische patiënten. Nee. Het gaat volgens het artikel om aanvullende zorg. De reguliere huisartsenzorg valt op basis van het huidige verstrekkingenbesluit onder de basisverzekering en is voor iedere verzekerde toegankelijk. Ik ben voorshands geen voorstander van allerlei activiteiten door huisartsen, die niet direct verband houden met de reguliere zorg, gezien de krapte op de arbeidsmarkt en de bestaande werkdruk bij huisartsen. Zoals gezegd zal de zorg aan chronische patiënten in de komende tijd extra worden geïntensiveerd door de inzet van praktijkondersteuners in de huisartsenpraktijk. De kans bestaat dat er een overlap ontstaat van activiteiten die door het centrum worden verricht en hetgeen de praktijkondersteuners gaan doen binnen de huisartsenpraktijk. In algemene zin ben ik van mening dat de huisartsen primair zorg dienen te dragen voor een voldoende continuïteit in huisartsenzorg voor alle verzekerden. Voor andere respectievelijk nieuwe zorgvragen moet worden bekeken of deze in de reguliere zorg dienen te worden opgenomen en welke zorgverlener het meest deskundig is om deze zorg ook daadwerkelijk te verlenen. In het onderhavige geval ligt het in de rede dat deze zorg door de praktijkondersteuner wordt opgepakt. Nee. Volgens de Regeling zelfstandige behandelcentra vallen alleen vrij gevestigde specialisten onder de regeling als er sprake is van een organisatorisch verband dat strekt tot verlening van medisch specialistische zorg van het soort als waarop aanspraak bestaat ingevolge de Ziekenfondswet, ongeacht de wijze, waarop deze wordt vergoed. Volgens het artikel wordt niet aan deze voorwaarden voldaan. Zie mijn antwoord op vraag 6. CarePoint is een stichting zonder winstoogmerk en heeft voor het aantrekken van kapitaal om de investeringen te kunnen plegen afspraken gemaakt met de investeringsmaatschappij J.J.W. van der Beek. De investeringsmaatschappij loopt risico over het verstrekte kapitaal en zal evenals gebruikelijk bij banken in dit soort constructies een bepaalde return on investment willen hebben. Een redelijke vergoeding voor de gedane investeringen en honorering voor verrichte werkzaamheden door de huisarts lijkt mij terecht. Nee. Uit het artikel blijkt dat het niet gaat om voorrang voor bepaalde groepen, maar om aanvullende zorg.	 Volksgezondheid, Welzijn en Sport (VWS)
 KVR10444.xml	 1999	 CDA	 Vragen naar aanleiding van uitspraken van de heer R. Hakvoort, lid van het managementteam van de Dienst Toezicht Elektriciteit (Dte) over marktwerking bij de elektriciteitsvoorziening.	 Hebt u kennisgenomen van de uitspraken van de heer R. Hakvoort, lid van het managementteam van de Dienst Toezicht Elektriciteit (Dte) met betrekking tot marktwerking bij de elektriciteitsvoorziening? Deelt u de mening van de heer Hakvoort dat «in de haast om de marktwerkingstrein vooral niet te missen (...) geen zorgvuldige analyse is gemaakt van de specifieke voor- en nadelen van liberalisering van de elektriciteitssector?» Bent u alsnog bereid 100% overheidsdeelname in het Hoogspanningsnet te bewerkstelligen mede gezien de bijna kamerbrede steun hiervoor in de Eerste Kamer? Hoe is het betoog van de heer Hakvoort te rijmen met het door de Kamer aangenomen amendement van Van den Akker waarmee wettelijk is verzekerd, dat de voordelen van de liberalisatie gelijkelijk worden verdeeld onder zowel groot-en kleinverbruikers. Hoe zal een en ander worden verrekend tussen de elektriciteitsbedrijven en de kleinverbruikers? NRC, 18 september 1999 De heer Hakvoort, zelf binnen de Dte «coördinator netwerken» maakt zich zorgen om de onafhankelijkheid van de infrastructuur in de stroomsector. «Een goed netbeheer vereist een werkelijk onafhankelijke netbeheerder, die geen banden of zeggenschapsrelatie heeft met een van de marktspelers.» De ontstane efficiencyverbetering keert zich in eerste instantie tegen de kleinverbruiker en het personeel in de sector, zo stelt de heer Hakvoort en voert het Britse voorbeeld aan waar de rekeningen voor kleinverbruikers «aanvankelijk omhoog» gingen Kamerstuk 26 303, nr. 20	 Ja. Het gaat om het artikel «Consument geen baat bij vrije stroom». Dit artikel is tijdens de Algemene Politieke Beschouwingen reeds aanleiding geweest voor een korte gedachtewisseling tussen de heer Marijnissen en de minister-president. Zoals door de minister-president toegezegd heb ik uw Kamer op 24 september 1999 reeds een schriftelijke reactie gestuurd. Nee. Ik vind dat er geen sprake is van «het te gehaast invoeren om de marktwerkingstrein vooral niet te missen». Dit punt is tijdens de diverse behandelingen van de Elektriciteitswet 1998 in beide Kamers der Staten-Generaal besproken. Ik heb daarbij steeds aangegeven dat juist vanwege de internationale ontwikkelingen en grote mate van dynamiek in deze sector, de regering in deze heeft gekozen voor een offensieve strategie. Het was daarbij van essentieel belang de juiste balans te vinden tussen snelheid en de mate van detail. Naar mijn mening is in de Elektriciteitswet 1998 het juiste evenwicht gevonden. Op dit moment speelt de DTe een centrale rol bij het toepassen van de wet in de praktijk. Daarbij zal blijken of de wet op alle punten voldoet. Zonodig zal aan de hand van een evaluatie van de wet tot aanpassing kunnen worden besloten. Blijkens het NRC-artikel maakt de heer Hakvoort zich met name zorgen over de onafhankelijkheid van de elektriciteitsnetwerken en niet zo zeer of het overheidsaandeel in het hoogspanningsnet 50% + 1 aandeel dan wel 100% zou moeten zijn. Ik ben het met de heer Hakvoort eens dat de onafhankelijkheid van het netbeheer zeer belangrijk is. Ik heb dat in mijn brief van 24 september 1999 ook namens het Kabinet benadrukt. De energiebedrijven hebben enige tijd geleden netbeheerders aangewezen en mij deze aanwijzingen ter goedkeuring voorgelegd. Dit heeft mijn volle aandacht. Ik vind de oorspronkelijke aanwijzingen onvoldoende. Naar aanleiding van deze problematiek heb ik op 13 augustus 1999 een beleidsregel uitgebracht en de energiebedrijven op 10 september 1999 een brief gestuurd. Ik heb de energiebedrijven via EnergieNed laten weten dat zij uiterlijk eind oktober moeten reageren. Inmiddels heeft een aantal energiebedrijven de aanwijzing conform mijn wensen aangepast. Op basis van alle reacties van de energiebedrijven zal ik conform mijn toezegging tijdens het Algemeen Overleg op 30 juni 1999 de Kamer informeren hoe de aanwijzing van de netbeheerders definitief vorm krijgt. Mocht voornoemde discussie met de energiebedrijven onverhoopt onvoldoende perspectief bieden op een snelle instemming met de aangewezen netbeheerders conform voornoemde beleidsregel, dan zal ik de Kamer een voorstel doen hoe we de gewenste onafhankelijkheid van het netbeheer wel kunnen bereiken. Wat betreft een overheidsdeelname in het hoogspanningsnet hecht ik er aan thans eerst het advies van de commissie herstructurering elektriciteitsproductiesector af te wachten, zoals dat momenteel onder voorzitterschap van prof. drs. C.A.J. Herkströter wordt voorbereid. Ik verwacht dit advies eind oktober te zullen ontvangen. Conform mijn toezegging aan u zal ik dit advies samen met mijn voorgenomen besluit ten aanzien van de ontwerp verdelingsregeling met betrekking tot de bestaande verplichtingen van de elektriciteitsproductiesector aan beide Kamers der Staten-Generaal aanbieden. In het artikel in het NRC wordt verwezen naar de studie «Marktwerking op weg» over marktwerking in de elektriciteitssector. Deze studie is gebaseerd op onderzoek naar het wetsvoorstel van vóór de behandeling in de Tweede Kamer. Tijdens de behandeling van het wetsvoorstel in de Tweede Kamer is de positie van de kleinverbruiker uitvoerig aan bod geweest. Ik verwijs kortheidshalve naar de discussies naar aanleiding van de amendementen van de heer Van den Akker (Kamerstukken 1998/1999, 26 303, nr. 20) en de heer Crone (Kamerstukken 1998/1999, 26 303, nr. 19). Beide amendementen zijn door de Tweede Kamer aangenomen. Ik ben van mening dat de positie van de kleinverbruiker daarmee voldoende veilig is gesteld. De DTe is momenteel in overleg met de energiebedrijven over de nieuwe tariefsystematiek. De tarieven voor de kleinverbruikers zal ik, mede op basis van een advies van de Dte, vaststellen. Over de wijze waarop invulling wordt gegeven aan het amendement van de heer Van den Akker (Kamerstukken 1998/1999, 26 303, nr. 20) heb ik derhalve momenteel geen informatie beschikbaar.	 Economische Zaken
 KVR10446.xml	 1999	 SP	 Vragen over het feit dat de Inspectie Volkshuisvesting in principe heeft ingestemd met de verkoop van 190 woningen in Vlissingen door woningcorporatie Basco aan Staal Bankiers (tegenwoordig Vastgoed Syndicaten NV) tegen 78% van de waarde in vrije verkoop.	 Om welke redenen heeft uw Inspectie Volkshuisvesting op 22 december 1998 in principe ingestemd met de verkoop van 190 woningen in de wijk Schoonenburg-Oost te Vlissingen door woningcorporatie Basco aan Staal Bankiers (tegenwoordig: Vastgoed Syndicaten NV), tegen 78% van de waarde in vrije verkoop? Welke voorwaarden heeft de Inspectie op dat moment aan de principetoestemming verbonden? Hoe verhoudt deze instemming zich met het principe dat verkoop van woningen uit de sociale huursector aan anderen dan toegelaten instellingen plaats dient te vinden tegen minimaal 90% van de waarde in de vrije verkoop? Welke alternatieven voor de verkoop van het complex aan een commerciële belegger – bijvoorbeeld verkoop aan een andere woningcorporatie – zijn door Basco onderzocht en waarom zijn deze afgevallen? Wat is de stand van zaken bij de voorgenomen verkoop van het complex? Zijn de voorwaarden die de Inspectie verbindt aan haar toestemming voor verkoop sinds december 1998 gewijzigd? Heeft VSN op grond van de koopovereenkomst met Basco de vrijheid om de woningen na een opknapbeurt tegen marktwaarde aan de huurders aan te bieden? Zo neen, wat zijn de beperkende voorwaarden? Heeft uw Inspectie afgelopen jaar nog voor andere complexen van Basco, zoals de Piet Heinkade , onderzoek ingesteld naar de wijze waarop deze woningcorporatie haar wettelijke taken uitvoert? Deelt u de mening dat de gebeurtenissen van afgelopen jaar een verhoogde aandacht van de Inspectie rechtvaardigen? Fax Inspectie Volkshuisvesting regio Zuid, 10 augustus 1999 (bijgevoegd) «Waar het grote geld schittert trekken de huurders aan het kortste eind», PZC, 20 april 1999 (bijgevoegd)	 In 1998 heeft Basco Stichting Woningbeheer aan het Ministerie van VROM de vraag voorgelegd of zij bij de verkoop van de 190 woningen in Schoonenburg-oost aan Staal Bankiers af mocht wijken van de 90%-norm. Ik heb bij brief van 22 december 1998 in principe ingestemd met verkoop van de woningen in Schoonenburg-Oost aan Staal Bankiers tegen circa 78% van de getaxeerde vrije verkoopwaarde, vanwege de volkshuisvestelijke meerwaarde die deze verkoop op zou leveren. Deze meerwaarde is drieledig en bestaat uit: 1. een batige opbrengst voor Basco. 2. de door Staal Bankiers te plegen forse investering in de herstructurering van de wijk. Naast investeringen in de woningen, waarbij achterstallig onderhoud en technische gebreken worden aangepakt, wordt er ook fors in de woonomgeving geïnvesteerd. 3. de uiteindelijke verkoop van de opgeknapte woningen aan zittende huurders en bij mutatie aan andere particulieren waardoor een breder draagvlak in de wijk kan worden gecreëerd ten opzichte van andere opties. Als voorwaarde is gesteld dat zekerheid diende te worden gegeven t.a.v. de voorgestelde verbetering van woningen en woonomgeving. Tevens is aangegeven dat er rekening diende te worden gehouden met de belangen van de zittende huurders en dat er overleg met de huurders is/zou worden gevoerd over de voorgenomen verkoop. In het Besluit Beheer Sociale-Huursector zoals dat geldt per 18 mei 1999, is opgenomen dat een toegelaten instelling haar woningen slechts tegen een prijs van 90% van de getaxeerde vrije verkoopwaarde kan verkopen aan anderen dan toegelaten instellingen (art. 11c lid 1 BBSH). In datzelfde artikel is echter mogelijk gemaakt dat de Minister op een daartoe strekkende aanvraag van een toegelaten instelling kan afwijken van deze 90%-norm indien het belang van de volkshuisvesting zich naar zijn oordeel niet tegen die afwijking verzet (art. 11c lid 2 BBSH). Zoals reeds aangegeven in het antwoord op vraag 1 verzette naar mijn oordeel het belang van de volkshuisvesting zich niet tegen afwijking van de 90%-norm in de geschetste situatie van december 1998. Basco heeft haar bezit in de wijk tegen boekwaarde willen overdragen aan de toegelaten instelling Woningstichting Walcheren (WSW). WSW vond dit bedrag, gezien de investeringen die zij zou moeten doen om de woningen op hetzelfde peil te brengen als haar eigen bezit in de wijk, veel te hoog en bood ongeveer de helft. Dit was voor Basco onaanvaardbaar. Basco heeft de woningen ook aangeboden aan een andere toegelaten instelling, de VVV Vlissingen (thans de Schelde Woongroep). VVV heeft er van afgezien omdat ook voor haar het opknappen van woningen en woonomgeving niet haalbaar was. Verkoop aan de zittende huurders is eveneens overwogen, maar zowel Basco als de gemeente Vlissingen zijn van mening dat dit niet zal leiden tot de benodigde investeringen in de woonomgeving. Tevens is de gemeente van mening dat verkoop aan de eigenaar/bewoner pas dient plaats te vinden wanneer de woningen, maar ook de woonomgeving zodanig op orde is dat groot onderhoud hieraan de eerst komende tien jaar niet nodig is. Momenteel is een melding van Basco 16 september 1999 van een bijgesteld voornemen tot verkoop van hetzelfde complex (samen met een ander complex woningen te Vlissingen) in behandeling. Ik neem hierover uiterlijk 4 november 1999 een beslissing. Op een eerdere melding van een voornemen tot verkoop van Basco met betrekking tot deze complexen (d.d. 30 juni 1999) heb ik vanwege het ontbreken van een voldoende motivering negatief beslist (bij brief van 3 augustus 1999). Bij de hernieuwde aanvraag van 16 september 1999 is door Basco aanvullende informatie verstrekt. De zienswijze van de gemeente Vlissingen op de gevolgen van de voorgenomen verkoop van de woningen is positief. De uitvoering van de beleidsvoornemens van Basco en VSN past binnen het lokale volkshuisvestingsbeleid. Het Centraal Fonds Volkshuisvesting heeft ten behoeve van de melding aangegeven dat het, gezien de financiële positie van de corporatie, geen problemen heeft met de voorgenomen verkoop. Ja. Wel geldt als beperkende voorwaarde bij de voorgestane constructie dat VSN geen actief verkoopbeleid mag voeren. Hierbij merk ik op dat na 7 jaar de nog niet verkochte woningen door VSN eerst aan Basco te koop moeten worden aangeboden tegen de dan geldende boekwaarde. Nee, ik heb geen signalen dat Basco haar wettelijke taken niet goed zou uitvoeren. De Piet Heinkade maakt deel uit van een mogelijke ontwikkeling van het KSG-terrein in Vlissingen. Hiervoor zijn op verzoek van de gemeente door twee verschillende partijen voorstellen gedaan voor een mogelijke ontwikkeling. De ene partij betrof een bouw- en een ontwikkelingsmaatschappij, de andere partij betrof een consortium van Basco en een bouwmaatschappij. Vooralsnog is onduidelijk hoe de verdere ontwikkeling van het KSG-terrein zal plaatsvinden. Dergelijke ontwikkelingen zijn de primaire verantwoordelijkheid van gemeente en betrokken partijen. Er is voor mij dan ook geen aanleiding voor een verhoogde aandacht van mijn Inspectie voor het handelen van Basco.	 Volkshuisvesting, Ruimtelijke Ordening en Milieubeheer
 KVR10447.xml	 1999	 PvdA	 Vragen over de bedreiging van Rambouillet-onderhandelaar Veton Surroi, die kritiek uitte op de terreur tegen niet-Albanese bevolkingsgroepen in Kosovo, door onder meer de UCK-krant Kosovapress.	 Hebt u kennisgenomen van de kritiek van de Rambouillet-onderhandelaar Veton Surroi op de terreur tegen niet-Albanese bevolkingsgroepen in Kosovo? Bent u ervan op de hoogte dat hij, als reactie daarop, door ondermeer de UCK/krant Kosovapress bedreigd is met wraakacties? Bent u bereid deze kwestie bij KFOR aan te kaarten en deze te verzoeken toe te zien op de veiligheid van Surroi? Bent u tevens bereid VN, EU, OVSE en KFOR in Kosovo te verzoeken om over deze kwestie contact te zoeken met het UCK en daarbij te eisen dat afgezien wordt van elke vorm van geweld tegen Surroi? Bent u bereid, gezien het spoedeisende karakter van deze zaak, deze vragen met de grootste spoed te beantwoorden?	 Ja. Ja. Het Nederlandse kantoor in Pristina is geïnstrueerd bij voornoemde organisaties dringend aandacht te vragen voor deze zaak. In contacten met ex-UCK leiders als Thaci en Ceku moet worden aangedrongen op het afzien van elke vorm van geweld door ex-UCK leden tegen niet-Albanese groeperingen en Albanezen die het geweld tegen deze groeperingen veroordelen. Nederland heeft erop aangedrongen dat in deze contacten ook zorg zal worden geuit over de recente dreigementen aan het adres van Veton Surroi en Baton Haxhiu. Ja.	 Buitenlandse Zaken
 KVR10448.xml	 1999	 CDA	 Vragen naar aanleiding van een bericht in de Volkskrant van 15 september 1999 dat Nederland een nieuwe hausse van afpersing van Chinese horecabedrijven beleeft.	 Hebt u kennis genomen van de berichtgeving dat Nederland een nieuwe hausse van afpersing van Chinese horecabedrijven beleeft? Is het waar dat in het afgelopen kwartaal bij de politie dertig aangiften van overvallen op en afpersingen van Chinese horecabedrijven zijn binnengekomen? Is van deze aangiften inmiddels een aantal ingetrokken? Zo ja, hoeveel gevallen betreft het en wat zijn de redenen van deze intrekkingen? Wordt ook na het intrekken van aangiften onderzoek door de politie ingesteld of doorgezet? Welke acties heeft de politie naar aanleiding van de aangiften kunnen ondernemen? Deelt u de in politiekringen geuite mening dat op korte termijn geen afname is te verwachten van het aantal afpersingen? Worden de problemen die voortvloeien uit de Aziatische mensensmokkel naar Nederland niet onderschat? Is het expertiseteam Zuidoost-Azië voldoende toegerust om het verschijnsel van afpersing en het daarmee samenhangende probleem van Chinese mensensmokkel aan te pakken? Bent u bereid alles in het werk te stellen om een einde te maken aan de afpersingspraktijken in de Chinese horecawereld? Zo ja, op welke manier denkt u dit te bewerkstelligen? Volkskrant, 15 september 1999	 Ja Sedert 1997 bestaat, voorshands voor de duur van vier jaar, het Expertiseteam Zuidoost Azië (ZOA) als onderdeel van het Kernteam Rotterdam Rijnmond. Dit Expertiseteam is opgericht om een beeld te krijgen van de aard, ernst en omvang van criminaliteit gepleegd door mensen of groeperingen afkomstig uit Zuidoost Azië. De criminaliteit dient in Nederland gepleegd te zijn dan wel verband te houden met Nederland. Bij het Expertiseteam zijn door de regiokorpsen in de periode tussen oktober 1998 en augustus 1999 37 aangiften gemeld die betrekking hebben op overvallen op en afpersing van Chinese restauranthouders. Het Expertiseteam draagt kennis van de intrekking van een aangifte. Volgens de aangever had hij de zaak met de persoon tegen wie hij aangifte had gedaan, uitgesproken. Omdat de bewijspositie hierdoor bemoeilijkt werd, is gekozen voor een andere prioriteitsstelling en is besloten het onderzoek naar de ingetrokken aangifte stop te zetten. Tot dusver konden zeven van de 37 afpersingen en overvallen worden opgelost. De problemen die voortvloeien uit de Chinese mensensmokkel worden niet onderschat. De bestrijding van mensensmokkel, waaronder de smokkel uit China, is een van de prioriteiten van politie en Justitie. In dit verband kan worden gewezen op de oprichting van de taskforce mensensmokkel. Deze taskforce bestaat onder meer uit de inrichting van het Informatie- en Analysecentrum Mensensmokkel (IAM) bij de divisie CRI en de oprichting van de Unit Mensensmokkel (UMS) bij het kernteam Noordoost Nederland. Voor een adequate bestrijding van Zuidoost Aziatische criminaliteit is specifieke kennis nodig. Dit is een van de reden waarom het Expertiseteam Zuidoost Azië is opgericht. Het Expertisecentrum Zuidoost Azië voert geen eigen opsporingsonderzoeken uit, maar levert naar behoefte informatie en expertise aan de regiokorpsen en kernteams. Indien dit wordt verlangd, kan het Expertiseteam Zuidoost Azië tevens ondersteuning bieden aan de regiokorpsen en kernteams die de opsporingsonderzoeken verrichten. Het Expertiseteam Zuidoost Azië is voldoende toegerust om zijn taken te kunnen vervullen. Het Expertiseteam heeft geconstateerd dat het aantal aangiften van overvallen en afpersing de laatste maanden is toegenomen. Het is echter niet juist zonder meer aan te nemen dat een toename van het aantal aangiften te wijten is aan een toename van het aantal afpersingen. Zowel de brancheorganisatie Horeca Nederland als het Expertiseteam Zuidoost Azië hebben de afgelopen jaren geprobeerd de aangiftebereidheid van de Chinese restaurateurs te vergroten. Mogelijk begint deze benadering vruchten af te werpen. Uit informatie van het Expertiseteam blijkt dat afpersing in het Chinese milieu anders verloopt dan doorgaans in Nederland het geval is. Zo bestaat er vaak al langer een relatie tussen dader en slachtoffer. Een ander kenmerk van deze vorm van criminaliteit is dat de druk op het slachtoffer langzaam wordt opgevoerd. Een adequate bestrijding van afpersingspraktijken vergt de aanwezigheid van kennis van het verloop van het proces van afpersing en tevens een verhoogde aangiftebereidheid van de restauranthouders. Aan het vergroten van de expertise wordt gewerkt door het Expertiseteam Zuidoost Azië terwijl zowel Horeca Nederland als ook het Expertiseteam ieder op eigen wijze probeert de aangiftebereidheid te vergroten.	 Justitie
 KVR10449.xml	 1999	 PvdA	 Vragen over verschillen tussen concept-rapporten en het eindrapport van de IZG over de afwikkeling van de Herculesramp (vliegbasis Welschap, Eindhoven, 15 juli 1996), met name over het koelen van slachtoffers met brandwonden.	 Kent u de rapportage van NOVA inzake de afwikkeling van de Herculesramp? Kent u de verschillende conceptrapporten en het uiteindelijke eindrapport van de IZG? Kunt u de Kamer zo spoedig mogelijk, doch uiterlijk vóór 25 oktober aanstaande, een sluitende verklaring geven over de volgende verschillen tussen de conceptrapportages en de uiteindelijke rapportage van de IZG over het koelen van slachtoffers: 1e concept: «er zou te hard en te veel op slachtoffers gespoten zijn. Er zouden mensen verdronken zijn door het koelen» 2e concept: «veel vloeistof, mogelijk te veel waardoor het niet onmogelijk is dat slachtoffers vloeistof hebben ingeademd» 3e concept: «een tankautospuit werd ingezet om te voorzien in water voor het koelen van de brandwonden bij de slachtoffers» Zijn de omstanders die de beweringen in het eerste concept staven als getuigen gehoord? NOVA, 16 oktober 1999	 Ja. Vanzelfsprekend ken ik het eindrapport. Ik weet dat er verschillende concepten zijn geweest Die ken ik echter niet. Vooropgesteld zij dat rapporten, en niet concept-rapporten, voor mij bepalend zijn en dat ik – mede in het licht van de onafhankelijke positie van het Staatstoezicht – mij ook niet begeef in discussies over de totstandkoming van rapporten van het Staatstoezicht. De Algemeen Hoofdinspecteur van het Staatstoezicht heeft mij desgevraagd medegedeeld dat – zoals gebruikelijk – sprake is geweest van een aantal opeenvolgende concepten, waarin voortdurend voortschrijdend inzicht is verwerkt. Bij de opstelling van het aan de Directie Brandweer van het Ministerie van Binnenlandse zaken en Koninkrijksrelaties uitgebracht eindrapport zijn vanzelfsprekend alle bevindingen nog eens naar vermogen geverifieerd en is uiteindelijk gekozen voor de bewuste passage in het rapport. Eerdere versies bleken niet voldoende te onderbouwen, aldus de Hoofdinspecteur. De Inspectie Gezondheidszorg heeft ten behoeve van haar rapportage omstanders gehoord en die verklaringen gebruikt ten behoeve van haar rapport.	 Volksgezondheid, Welzijn en Sport
 KVR1045.xml	 1995	 PvdA	 Vragen naar ervaringen met elektronische en automatische aanduiding van snelheden op rijkswegen, in verband met rijgedrag, verkeersveiligheid en gemaakte kosten van aanduidingensysteem.	 Wordt periodiek nagegaan of weggebruikers het systeem van elektronische/automatische aanduiding van onder meer snelheden op rijkswegen betrouwbaar vinden? Zo ja, wie doet dat, wat zijn de bevindingen en tot welke aanpassingen in het systeem hebben die geleid? Zo neen, kan rijkswaterstaat dergelijke evaluaties onder weggebruikers gaan uitvoeren? Welke gevolgen hebben «onbetrouwbare aanduidingen» voor het rijgedrag? Welke inzichten zijn hierover beschikbaar bij rijkswaterstaat, verkeerspolitie en/of andere overheidsdiensten? In welke mate is het systeem in technisch opzicht geschikt of geschikt te maken om aanduidingen meer «verfijnd» en dus betrouwbaarder te verstrekken? Welke kosten zijn jaarlijks gemoeid met beheer/exploitatie van het systeem? Is nagegaan of deze uitgaven «lonend» zijn? Zoals de aanduiding «50» (kilometer per uur), terwijl feitelijk 100 kilometer per uur kan worden gereden of het verkeer juist volledig tot stilstand is gekomen	 Met het snelwegsignaleringssysteem worden elektronisch/automatisch snelheden, afkruisingen en mist aan de weggebruiker aangegeven. Sedert de ingebruikneming van dit systeem op het hoofdwegennet zijn meerdere malen onderzoeken uitgevoerd naar de ervaringen van de weggebruikers met betrekking tot de betrouwbaarheid van het systeem. De onderzoeken onder weggebruikers worden door of in opdracht van Rijkswaterstaat uitgevoerd. Deze onderzoeken bevestigen dat de hoge eisen die bij het ontwerp van het systeem door de wegbeheerder zijn gesteld in de praktijk ook worden waargemaakt. Onderzoeken onder weggebruikers (uitgevoerd in de periode 1983–1985 en in 1993–1994) tonen aan dat de aanduidingen van het systeem als betrouwbaar worden ervaren. De begrijpelijkheid en de leesbaarheid van de borden kwalificeert de weggebruiker als goed. De acceptatie en de waardering ervan door weggebruikers is over het algemeen groot. Een meerderheid van de automobilisten vindt dat hun veiligheid en hun rijcomfort door het systeem wordt verhoogd. Dit geldt zowel in de situatie waarin het systeem achterop komend verkeer (automatisch) waarschuwt voor een file of een incident stroomopwaarts, als in de situatie dat de wegbeheerder het systeem activeert voor signalering en beveiliging van het verkeer bij werk in uitvoering. Niet van toepassing, dit onderzoek wordt immers – wanneer daar aanleiding voor bestaat – uitgevoerd. De gevolgen van onbetrouwbare aanduidingen voor het rijgedrag zijn evident: ongeloofwaardige aanduidingen leiden tot een slecht opvolggedrag met negatieve consequenties voor de verkeersveiligheid en de doorstroming van het verkeer. Daarom is het snelweg- signaleringssysteem met grote zorg ontworpen, uitvoerig (en in praktijkomstandigheden) getest, alvorens het op grotere schaal op het Hoofdwegennet te introduceren. De kans op «onbetrouwbare aanduidingen» is daardoor zeer gering. Wel blijkt uit een proef met het zogenoemde file-teken, dat in file-situaties (niet bij het naderen van een file, maar in een file met langzaam rijdend of stilstaand verkeer) de weggebruiker de voorkeur geeft aan het tonen van het file-teken in plaats van de thans gehanteerde aanduiding maximum snelheid «50» km/h. Omdat hier sprake is van situaties waarin het verkeer reeds met lage snelheid rijdt, zijn de consequenties voor de verkeersveiligheid gering. Wel geldt dat een minder begrijpelijke aanduiding de geloofwaardigheid van het systeem kan aantasten, reden waarom ik overweeg om in file-situaties het file-teken in te voeren. Zie antwoord op vraag 4. Het is momenteel technisch nog niet mogelijk om het file-teken (zie het antwoord op vraag 4) in te voeren. Het komend jaar zal worden onderzocht hoe de aansturing van het file-teken gerealiseerd kan worden. Mogelijkheden zijn bijvoorbeeld een teken dat op de bestaande signaalgevers wordt getoond, of een aparte signaalgever met het file-teken tussen de bestaande signaalgevers. De kosten van aanleg van het autosnelwegsignaleringssysteem bedragen momenteel ca. f 800 000 a` f 1 600 000 per strekkende kilometer weg afhankelijk van de functionaliteit en de complexiteit van de situatie ter plaatse. De beheers- en onderhoudskosten van het systeem bedragen op jaarbasis ca f 50 000 per strekkende kilometer weg. Tegenover deze uitgaven staan substantie¨le baten. De baten bestaan onder andere uit een vergroting van de verkeersveiligheid (reductie 15 a` 25% van het totale aantal ongevallen, 40 a` 50% reductie van het aantal secundaire ongevallen), een verbetering van de doorstroming (4 a` 5%) en het ondersteunen van de wegbeheerder en de politie bij wegafzettingen. De gunstige kosten/batenverhouding van verkeersbeheersing heeft mij – in het licht van de file-problematiek – aanleiding gegeven tot een intensivering van het verkeersbeheersingsbeleid. Het instrument van autosnelweg- signalering om het hoofdwegennet beter te benutten, maakt hiervan deel uit. In het najaar van 1994 heb ik u hierover geı¨nformeerd door middel van de nota «Meer benutting, minder files». Uit een onderbouwende studie ten behoeve van de nota «Meer benutting, minder files» blijken de baten van het totale geı¨ntensiveerde verkeersbeheersingsprogramma ca. f 410 mln op jaarbasis vanaf 1999 te bedragen (ten opzichte van ca. f 160 mln van het vorige programma). Bij deze berekening is uitgegaan van aanleg van ca. 700 km autosnelwegsignalering (boven de reeds bestaande 200 km).	 Verkeer en Waterstaat
 KVR10450.xml	 1999	 PvdA	 Vragen over de conclusie van het financieel onderzoeksbureau Graydon dat het aantal faillissementen dit jaar explosief is toegenomen.	 Hebt u kennis genomen van de berichten over de conclusie van het financieel onderzoeksbureau Graydon dat het aantal faillissementen dit jaar explosief is toegenomen? Kunt u aangeven hoe het aantal faillissementen zich het afgelopen jaar heeft ontwikkeld? Kunt u daarbij de verdeling tussen allochtone en autochtone starters aangeven? Deelt u het standpunt dat er een verband is tussen het aantal bedrijven dat recentelijk is gestart zonder te voldoen aan de eisen voor het opzetten van een bedrijf en de toename van het aantal faillissementen? Welke oorzaken zijn er volgens u aan te wijzen voor de toename van het aantal faillissementen? Is de minister van Economische Zaken van mening dat de voorgenomen begeleiding van startende ondernemers voldoende waarborgen zal bieden tegen de toename van het aantal faillissementen onder startende ondernemers? Op welke wijze denkt de minister van Economische Zaken de begeleiding van startende allochtone ondernemers vorm te geven? Is de minister van Economische Zaken van mening dat certificering van ondernemers een rol kan spelen bij het voorkomen van faillissementen? Is de minister voornemens daarover voorstellen te doen aan de Kamer? Wanneer zijn deze voorstellen te verwachten? Wanneer is de minister van Justitie voornemens een voorstel tot wijziging van de Faillissementswet aan de Kamer te zenden? Op welke wijze zal in het aangekondigde wetsvoorstel tot wijziging van de Faillissementswet rekening worden gehouden met de positie van startende ondernemers? Het Financieel Dagblad en de NRC, 6 oktober 1999	 Ja. In het eerste halfjaar van 1999 zijn 1971 faillissementen uitgesproken. Dit is ruim een kwart minder dan in de vergelijkbare periode in 1998. Deze daling wordt positief beïnvloed door de per 1 december 1998 ingevoerde Wet Schuldsanering Natuurlijke Personen (WSNP). In het eerste halfjaar van 1999 is bij 2381 natuurlijke personen definitief een schuldsaneringsregeling van toepassing verklaard. Ongeveer 20% van dit aantal natuurlijke personen is ondernemer. Om de vergelijking tussen 1998 en 1999 zo zuiver mogelijk te maken, dient deze 20% opgeteld te worden bij de 1971 faillissementen in het eerste halfjaar van 1999. Na deze optelling blijkt het aantal faillissementen, in tegenstelling tot de conclusies van het financieel onderzoeksbureau Graydon, in het eerste halfjaar van 1999 ruim 8% lager te liggen dan in de vergelijkbare periode in 1998. Het CBS maakt in haar faillissements-statistieken geen onderscheid tussen allochtone en autochtone starters. Het is dus niet mogelijk dit onderscheid aan te geven. Uit de recent uitgevoerde evaluatie van de Vestigingswet blijkt dat de vereenvoudiging van de wet in 1996 beperkte gevolgen voor het aantal opheffingen en nauwelijks effect op het aantal faillissementen heeft gehad. Verder blijkt uit dit evaluatie-onderzoek dat het hebben van een vestigingsdiploma geen significante invloed heeft op het overleven van een onderneming. Het standpunt dat er een verband is tussen de gesuggereerde toename van het aantal faillissementen en het aantal bedrijven dat recentelijk zou zijn gestart zonder te voldoen aan de eisen voor het opzetten van een bedrijf wordt dan ook door mij niet gedeeld. In het antwoord op vraag 2 heb ik aangegeven dat het aantal faillissementen in het eerste halfjaar van 1999 niet is toegenomen. Ik ben van mening dat in het algemeen starters zich in de praktijk grondig prepareren op het ondernemerschap. Het netwerk van al dan niet gesubsidieerde voorlichtings- en adviesdiensten speelt hier in toenemende mate op in. Zo laat een onderzoek onder startende ondernemers zien dat zij zich bij diverse organisaties oriënteren (zie onderstaande tabel). Waar winnen starters informatie in? Informatiebron % Kamer van Koophandel 91% Belastingdienst 76% Accountant 72% Bank 60% Branche- of beroepsorganisatie 29% Gemeente- of andere dienst 21% Gemeente – GSD 14% Syntens 13% Etnische (startende) ondernemers onderscheiden zich in beginsel niet van autochtone (startende) ondernemers. Zaken als het aantrekken van geschikte financiering, het omgaan met de hoge administratieve lastendruk en het verkrijgen van adequate bedrijfshuisvesting vormen voor iedere ondernemer, ongeacht zijn afkomst, een grote uitdaging. Etnische starters kunnen voor begeleiding dan ook terecht bij de reguliere instanties. Daarnaast kampen sommige etnische ondernemers met specifieke knelpunten. Uitgaande van de veelsoortigheid van etnische ondernemers moeten specifieke maatregelen uitgaan van een lokale maatwerkaanpak, dichtbij de praktijk. Het kabinet heeft daarom gekozen voor een aanpak via het grote steden beleid. Langs die weg wordt gestimuleerd dat er mentoren beschikbaar zullen zijn voor de begeleiding en advisering van etnische ondernemers. Dit is uitdrukkelijk opgenomen in het start-convenant met de grote steden en wordt nu verder uitgewerkt in de deelconvenanten met de individuele steden. Certificering kan in beginsel leiden tot het verbeteren van de marktdoorzichtigheid en verhoging van de kwaliteit van goederen en diensten. Daarbij moet er uiteraard wel voor worden gewaakt dat ze niet marktafschermend werken en de mededingingsrechtelijke toets kunnen doorstaan. Ik zie echter niet in hoe certificering direct kan bijdragen aan het voorkomen van faillissementen. Van mijn kant zijn er dus geen voorstellen te verwachten, die betrekking hebben op de rol van certificering bij het voorkomen van faillissementen. Een wetsvoorstel tot wijziging van de Faillissementswet zal binnenkort voor advies worden verzonden aan de Raad van State. Genoemd wetsvoorstel richt zich primair op de bevordering van de effectiviteit van surséance van betaling en van faillissement. Het wetsvoorstel heeft, niet zozeer betrekking op de startende ondernemer, maar vooral betekenis voor de ondernemer die in betalingsmoeilijkheden verkeert en de ondernemer die overweegt zijn activiteiten te herstructureren of te beëindigen. CBS, Kwart minder faillissementen door Wet Schuldsanering Natuurlijke Personen, CBS Persbericht, 12-08-1999. Http://www.cbs.nl/diensten/persberichten/pb99n204.htm Bakkenist Management Consultants, Evaluatie Vestigingswet Bedrijven 1954. Hoofdrapport, Diemen, 1999. Zie ook kamerstuk II, 1998/99, 26 731, nr. 1 EIM, Startende Ondernemers in 1998, Zoetermeer, 1999	 Economische Zaken
 KVR10451.xml	 1999	 D66	 Vragen over mogelijk strafrechtelijke maatregelen tegen in Nederland wonende ouders van Somalische afkomst, die hun dochters tegen hun wil laten besnijden in Somalië.	 Bent u bekend met de verhalen dat soms Nederlandse meisjes uit de Somalische gemeenschap, tegen hun wil in Somalië of Somaliland worden besneden? Op welke manieren wordt de Somalische gemeenschap in Nederland ervan doordrongen dat besnijdenis een ernstige vorm van mishandeling in strijd met de rechten van het kind is, die naar Nederlandse en internationale opvattingen niet zou mogen plaatsvinden? Wat zijn hiervan de resultaten? Zijn er in Nederland betrouwbare gegevens hoe vaak het voorkomt dat in Nederland wonende Somaliërs hun dochters naar het land van herkomst sturen om aldaar te worden besneden? Zo neen, bent u bereid daar onderzoek naar te laten verrichten? Welke mogelijkheden zijn er om in Nederland in strafrechtelijke zin ouders aan te spreken op het laten besnijden van hun dochters in het land van herkomst? Hoe treedt de Franse en Zweedse Justitie hier tegen op? Op welke wijze voert u vanuit volksgezondheid-, integratie- en justitieoogpunt een integraal beleid om te voorkomen dat in Nederland wonende meisjes uit de Somalische gemeenschap in de toekomst zullen worden besneden? KRO «Dingen die gebeuren», radio 1, 28 september 1999	 	 Justitie
 KVR10452.xml	 1999	 PvdA	 Vragen over de termijn waarbinnen gemeenten aanvragen voor rijkssubsidie kunnen indienen in het kader van de Regeling uitbreiding kinderopvang en buitenschoolse opvang.	 Groeien de wachtlijsten voor de kinderopvang nog steeds? Zo ja, in hoeverre biedt de huidige capaciteitsuitbreiding een oplossing hiervoor? Zijn er inmiddels beschikkingen inzake de Regeling uitbreiding kinderopvang en buitenschoolse opvang afgegeven aan gemeenten? Zo ja, voor welke termijn zijn hieromtrent afspraken met gemeenten aangegaan? Zo neen, wanneer zullen gemeenten deze beschikkingen tegemoet kunnen zien? Hebben gemeenten slechts van 24 september jl. tot 8 november a.s. de tijd een aanvrage voor rijkssubsidie in te dienen? Zo ja, worden met name kleine(re) gemeenten niet gedupeerd voor deze korte tijdspanne? Worden gemeenten die door tijdgebrek de indiendatum niet halen, uitgesloten van financiering voor kinderopvang voor één of meerdere jaren? Wat kunnen de gevolgen zijn van het feit dat de Kamer zich nog niet heeft uitgesproken over de Beleidsbrief Kinderopvang en daarmee niet over de bovengenoemde regeling? Wat zijn de consequenties voor de regeling, indien de Kamer zou besluiten om binnen de tijdspanne van een aantal jaren een andere financiering kinderopvang te kiezen dan deze regeling voor de komende vier jaar beoogt?	 Volgens het rapport «Kinderopvang in gemeenten; de monitor over 1997» van SGBO is de totale omvang van de wachtlijsten gedaald van 31 000 plaatsen in 1996 naar 22 000 plaatsen in 1997. Beide opgaven bevatten dubbeltellingen die voortkomen uit het inschrijven op verschillende wachtlijsten. In de Beleidsnota kinderopvang (Tweede Kamer, 1998–1999, 26 587, nr. 2) wordt de te realiseren capaciteitsuitbreiding vastgesteld op 71 000 opvangplaatsen eind 2002. Het Centraal Planbureau (CPB) heeft in de Macro-economische verkenning 1999 berekend welke capaciteitsuitbreiding voor deze kabinetsperiode nodig is. Het CPB komt uit op een uitbreiding met ongeveer 45 000 plaatsen exclusief het opheffen van de bestaande wachtlijsten. De beoogde uitbreiding (71 000 plaatsen) is derhalve iets groter dan de CPB-raming vermeerderd met de wachtlijst (samen 67 000 plaatsen). Nee. Deze beschikkingen worden medio december afgegeven aan gemeenten. Het betreft een meerjarige uitkering voor de periode tot en met het jaar 2002. De Beleidsnota kinderopvang bevat, onder meer, een beschrijving van de contouren van de regeling. Deze nota is in juni jl. per circulaire aan de gemeenten gezonden. Daarbij is tevens een indicatie gegeven van de omvang van de te verwachten capaciteitsuitbreiding per gemeente. Voorts is in juli een vooraankondiging verzonden, waarin de gemeenten onder voorbehoud van de definitieve regeling geïnformeerd zijn over de belangrijkste kenmerken van de regeling, inclusief een meer nauwkeurige indicatie van het aantal te realiseren opvangplaatsen per gemeente. In beide brieven zijn gemeenten uitgenodigd voorbereidingen te treffen voor het indienen van een aanvraag. Met de verspreiding van de definitieve regeling in september is de sluiting van de aanvraagtermijn bepaald op 8 november a.s. Gelet op de wijze waarop gemeenten tijdens het voortraject op de hoogte zijn gesteld en gelet op de ervaring die is opgedaan met eerdere soortgelijke aanvraagtermijnen in het kader van de regeling, wordt niet verwacht dat (kleinere) gemeenten door deze aanvraagprocedure gedupeerd worden. Er is één aanvraagprocedure voor de extra middelen die op grond van het Regeerakkoord beschikbaar zijn gekomen voor de regeling. De aanvragen dienen vóór 8 november 1999 te zijn ingediend. Aan deze datum wordt strikt de hand gehouden, omdat de eerste voorschotten nog in het jaar 1999 moeten worden uitgekeerd en omdat het beschikbare budget verdeeld wordt onder de gemeenten die een aanvraag indienen. Voor deze verdeling is het noodzakelijk over de aanvraag te beschikken van alle gemeenten die een beroep op de regeling willen doen. Indien gemeenten afzien van een aanvraag, is verzocht ook dat vóór 8 november schriftelijk kenbaar te maken. Bij soortgelijke aanvraagprocedures in 1997 en 1998 hebben alle gemeenten tijdig gereageerd. Bij de verdere ontwikkeling van de kinderopvang heeft het kabinet gekozen voor een onderscheid tussen de korte en de langere termijn. De korte termijn wordt gekenmerkt door capaciteitsuitbreiding. Conform het Regeerakkoord worden daarvoor subsidiemiddelen en fiscale middelen ingezet. De subsidiemiddelen zijn volgens de systematiek die met succes in eerdere stimuleringsmaatregelen is toegepast, toegevoegd aan het budget van de Tijdelijke stimuleringsregeling buitenschoolse opvang 1997–2000, die daarmee is uitgebouwd tot een regeling voor uitbreiding voor kinderopvang en buitenschoolse opvang. Kern van deze regeling is het aanbod aan gemeenten de capaciteit van de kinderopvang in de periode 1999–2002 met 71 000 plaatsen uit te breiden. Gemeenten ontvangen daarvoor een meerjarige uitkering. Een tussentijdse wijziging van deze systematiek zal niet zonder gevolgen blijven voor de uitvoering van gemeentelijke uitbreidingsplannen en daarmee voor de voorgenomen capaciteitsuitbreiding. De situatie die voor de langere termijn wordt beoogd zal zijn basis krijgen in het wetvoorstel basisvoorziening kinderopvang. Deze wet regelt onder meer de financiering van de kinderopvang. Daartoe wordt onder meer onderzocht of een uniform financieringsmodel voor de gehele kinderopvang (bedrijfsplaatsen en subsidieplaatsen) mogelijk is. Niet uitgesloten is dat een dergelijk model na de periode van de capaciteitsuitbreiding een andere verdeling tussen subsidie- en fiscale middelen vergt dan in het Regeerakkoord is vastgelegd. Ik ben graag bereid hierover en over het kinderopvangbeleid meer in het algemeen met de Kamer te overleggen en geef de Kamer dan ook in overweging tot een spoedige behandeling van de Beleidsnota kinderopvang te komen.	 Volksgezondheid, Welzijn en Sport
 KVR10453.xml	 1999	 SP	 Vragen over een overeenkomst tussen het Ministerie van Defensie en de Academische Ziekenhuizen in Nijmegen en Maastricht waarbij het Ministerie van Defensie gaat meebetalen aan extra medisch specialistisch personeel in de ziekenhuizen, in ruil voor personeel dat ingezet kan worden bij militaire vredesmissies.	 Is er overleg geweest tussen uw beide ministeries over de overeenkomst die de staatssecretaris van Defensie heeft gesloten met de Academische Ziekenhuizen in Nijmegen en Maastricht waarbij het Ministerie van Defensie gaat meebetalen aan extra medisch specialistisch personeel in de ziekenhuizen, in ruil voor personeel dat ingezet kan worden bij militaire vredesmissies? Zo ja, wat is de mening van de minister van Volksgezondheid, Welzijn en Sport hierover? Waar moet dat extra personeel vandaan komen gezien de serieuze tekorten aan met name medisch specialistisch personeel? Op welke wijze zal het personeel dat wordt «uitgeleend» aan Defensie worden geworven? Overweegt u hiervoor een speciale wervingscampagne te starten? Zo ja, vanuit welk ministerie zal deze gevoerd worden? Kan de minister van Volksgezondheid, Welzijn en Sport garanderen dat het «uitlenen» van medisch specialistisch personeel niet zal leiden tot verdringing van dit personeel uit de reguliere zorg? Zullen de extra inkomsten in mindering gebracht worden op het ziekenhuisbudget? Zo ja, dan gaat het toch direct ten koste van de reguliere zorg? Zo neen, hoe rijmt dat met de bestaande wetgeving en COTG-beleidsregels? ANP Pers Support, 4 oktober 1999	 Ja, VWS was bij de ondertekening van de overeenkomsten aanwezig en steunt de samenwerking. Ik verwijs u ook naar de brief die het Ministerie van Defensie (mede namens de Minister van VWS) aan de Voorzitter van de Eerste en Tweede Kamer heeft gezonden en waarin bericht wordt gedaan over de voortgang van dit project. (Briefnr. G.9000241, dd. 16 februari 1999). Met de landelijke verenigingen van de betreffende beroepsgroepen van specialisten chirurgie en anesthesiologie zijn afspraken gemaakt om het jaarlijks aantal op te leiden artsen voor elke beroepsgroep met elk twee uit te breiden De werving geschiedt vanuit de ziekenhuizen met ondersteuning van het Ministerie van Defensie. Het Ministerie van Defensie overweegt geen eigen wervingscampagne. Ja. Neen, er is namelijk geen sprake van extra inkomsten. Defensie financiert en vult daarmee zijn eigen behoefte aan medisch gespecialiseerd personeel in. De financiering leidt tot bovenformatieve capaciteit en is buitenbudgettair voor de ziekenhuizen. De bovenformatieve capaciteit kan uiteraard worden ingezet voor het wegwerken van wachtlijsten (binnen de afspraken met de verzekeraars) en voor niet-patiëntgebonden activiteiten.	 Volksgezondheid, Welzijn en Sport
 KVR10454.xml	 1999	 VVD	 Vragen over de stelling van het Oegandese parlementslid Awori dat 58% van de begroting van zijn land aan militaire uitgaven wordt besteed, vooral voor de interventie in Congo.	 Bent u bekend met de stelling van het Oegandese parlementslid Awori dat 58% van de begroting van zijn land aan militaire uitgaven wordt besteed, vooral voor de interventie in Congo? Hoe beoordeelt u deze stelling, alsmede de opinie van Muhammad Mayanja dat een belangrijke reden van de interventie de Congolese goudmijnen, tropisch hout en diamanten zijn? Hou verhouden uw antwoorden op de eerste en tweede vraag zich tot de criteria van goed beleid en bestuur die voor bilaterale ontwikkelingssamenwerking van belang zijn en tot de gesprekken die de minister voor Ontwikkelingssamenwerking in Oeganda heeft gevoerd, zoals beschreven in haar brief d.d. 16 september jl.? De Standaard, 4 september 1999 Idem Kamerstuk 26 200 V, nr. 92	 Ik heb kennis genomen van het artikel in De Standaard van 4 september jl. waarin het Ugandese parlementslid Aggrey Awori geciteerd wordt. Het door Awori genoemde cijfer m.b.t. de Ugandese defensie uitgaven stemt niet overeen met de mij bekende cijfers. In het kader van de zgn. Public Expenditure Review (mei 1999) presenteerde de Ugandese regering haar meerjarige begroting. Het onderdeel defensie uitgaven bevatte de volgende cijfers: 1999/00 177 mlrd UShs 15% begroting 2000/01 196 mlrd UShs 15% begroting 2001/02 223 mlrd UShs 15% begroting Deze bedragen komen overeen met respectievelijk 2,0%, 2,1% en 2,2% van het BNP van Uganda. In het kader van de Enhanced Structural Adjustment Facility (ESAF) vindt zesmaandelijks een doorlichting van de overheidsuitgaven door het IMF plaats. Hieruit is tot dusver gebleken dat Uganda zich aan deze begroting houdt. Ten aanzien van de opinie van de heer Mayanja, eveneens in het artikel van De Standaard genoemd, voert de Ugandese regering als reden voor de interventie in DR Congo aan de noodzaak om de eigen grenzen te beschermen tegen invallen van rebellengroepen vanaf Congolees grondgebied alsook om een nieuwe genocide te voorkomen. Recentelijk zijn in de pers berichten verschenen over het ontstaan van zakelijke belangen bij het Ugandese leger. Deze kwestie heeft mijn aandacht en wordt via diplomatieke kanalen aan de orde gesteld. Het is een belangrijk punt van zorg, niet in het minst omdat de implementatie van het vredesakkoord van Lusaka hierdoor zou kunnen worden ondermijnd, met name op het punt van de terugtrekking van troepen uit DR Congo. In mijn gesprek met President Museveni op 23 augustus 1999 heb ik er – juist vanuit een oogpunt van goed beleid en bestuur en ter bescherming van de uitgaven voor sociale sectoren – op aangedrongen dat de Ugandese defensie-uitgaven binnen de perken van de begroting zouden blijven. President Museveni zei mij vastberaden te zijn zich daaraan te houden. Of dit uiteindelijk ook zal gebeuren, wordt bewaakt via het instrumentarium van reguliere IMF-doorlichting alsmede in het intensieve contact tussen de donorgemeenschap in Uganda en de Ugandese regering. De Standaard, 4 september 1999 idem Kamerstuk 26 200 V, nr. 92	 Buitenlandse Zaken Ontwikkelingssamenwerking
 KVR10455.xml	 1999	 GroenLinks	 Vragen naar aanleiding van een bericht van de Registratiekamer dat de relaties van politiesollicitanten - ook voor niet-vertrouwensfuncties - worden onderworpen aan een integriteitsonderzoek.	 Is het bericht van de Registratiekamer waar, dat de relaties van politiesollicitanten – ook voor niet-vertrouwensfuncties – worden onderworpen aan een integriteitsonderzoek? Wordt dit ook aan de betrokkenen gemeld? Is het waar dat een wettelijke basis voor deze onderzoeken ontbreekt? Zo ja, bent u het ermee eens dat dergelijke inbreuken op de persoonlijke levenssfeer van betrokkenen ontoelaatbaar zijn? Sinds wanneer vinden deze integriteitsonderzoeken zonder wettelijke basis plaats? Hoe hebt u (of uw ambtsvoorganger) zich tot nogtoe op dit punt opgesteld? Bent u bereid met onmiddellijke ingang het verrichten van integriteitsonderzoeken bij relaties van politiesollicitanten te doen staken, totdat ter zake in een zorgvuldig wetgevingsproces een afweging zal zijn gemaakt met betrekking tot de omstandigheden waaronder en de mate waarin dergelijke onderzoeken toelaatbaar en zelfs geboden zijn? ANP, 9 september 1999	 Het huidige wettelijk kader voor de screening van politiefunctionarissen acht ik vooralsnog toereikend en is met de benodigde waarborgen omkleed. Thans bezie ik in hoeverre het aantal vertrouwensfuncties bij de politie dient te worden uitgebreid, mede met het oog op de noodzaak van onderzoek naar directe relaties van betrokkene. Daarbij gaat het om functies die de mogelijkheid bieden de veiligheid of andere gewichtige belangen van de staat te schaden. Bovendien zal het aanwijzen van vertrouwensfuncties het sluitstuk dienen te zijn van een samenhangend pakket beveiligingsmaatregelen van organisatorische en materiële aard. Op korte termijn zal ik de korpsbeheerders hiertoe een voorstel doen. Tegelijkertijd zal ik hen nogmaals wijzen op de huidige wettelijke kaders, en erop aandringen dat eventuele andere vormen van screening onmiddellijk dienen te worden beëindigd. Uw Kamer zal ik een afschrift van deze brief doen toekomen.	 Binnenlandse Zaken en Koninkrijksrelaties
 KVR10456.xml	 1999	 CDA	 Vragen naar aanleiding van een bericht in Trouw van 10 september 1999 dat de politie stiekem het privéleven van sollicitanten screent. Deze vragen dienen ter aanvulling op eerdere vragen terzake van de leden Halsema en Oedayrai Singh Varma, ingezonden 13 september 1999 (nr. 2989918190).	 Onderzoekt de politie stiekem het privéleven van sollicitanten die als agent of burger bij een korps aan de slag willen? Zo ja, hoe lang gebeurt dit al? Deelt u het streven naar het aantrekken van integere en betrouwbare politiemensen? Op welke wijze kan dit in praktijk vorm worden gegeven? Tegen welke privacywetgeving lopen de korpsen aan? Deelt u de mening dat in voorkomende gevallen de Binnenlandse Veiligheidsdienst het screenen van sollicitanten voor haar rekening moet nemen? Zo ja, welke regelgeving acht u hiertoe nodig? Deelt u de mening dat er snel een goede regeling moet komen? Zo ja, wanneer kan de Kamer deze tegemoet zien? Toelichting Deze vragen dienen ter aanvulling op eerdere vragen terzake van de leden Halsema en Oedayraj Singh Varma, ingezonden 13 september 1999. o.a. Trouw, 10 september 1999	 Reeds enige tijd is mijn ministerie met de politie in overleg over de screening van (aankomende) politiefunctionarissen. De inzet van beide kanten was van meet af aan gericht op verruiming van de mogelijkheden op dit punt, vanwege een toenemend gevaar van aantasting van de integriteit. De politieberaden betoonden zich daarbij voorstander van een door de korpsen zelf te bepalen en uit te voeren milieu- en antecedentenonderzoek voor alle politiefunctionarissen. In dat overleg hebben mijn ministerie af en toe signalen bereikt dat korpsen zich niet zouden houden aan de regels met betrekking tot screening. In reactie hierop heeft het ministerie steeds als uitgangspunt gehanteerd en in het overleg ook uitgedragen dat voor de screening van politiepersoneel aangesloten dient te worden bij de mogelijkheden die het bestaande wettelijke kader (Ambtenarenwet en Wet veiligheidsonderzoeken) biedt. In aansluiting hierop is het antecedentenonderzoek ingevoerd en heeft een (beperkte) uitbreiding plaatsgevonden van het aantal vertrouwensfuncties. Ook heeft de plaatsvervangend voorzitter van de Registratiekamer mij onlangs op de hoogte gesteld van het feit dat de Registratiekamer regelmatig signalen uit de politiepraktijk ontvangt waaruit blijkt dat politiefunctionarissen en hun omgeving voorwerp zijn van een diepgaand screeningsonderzoek door het eigen korps, zonder dat dit onderzoek steunt op een expliciete formeel-wettelijke grondslag. Aangedrongen werd op korte termijn te bewerkstelligen dat aan de huidige onrechtmatige praktijk een einde komt, met name door over te gaan tot het aanwijzen van vertrouwensfuncties op grond van de Wet veiligheidsonderzoeken. Vanzelfsprekend dienen slechts integere en betrouwbare politiemensen aangesteld te worden. De laatste jaren is versterking van de integriteit in alle politiekorpsen nadrukkelijk punt van aandacht. Op brede schaal zijn initiatieven genomen om de integriteit binnen de korpsen te beschermen en te bevorderen. Te noemen zijn de ontwikkeling van een gedragscode voor de politie, de vorming van bureaus interne onderzoeken of een vergelijkbare voorziening, de instelling van vertrouwenspersonen en de totstandkoming van het Besluit nevenfuncties. Daarbij is onderkend dat politiefunctionarissen bijzondere risico’s lopen met betrekking tot de integriteit en dat functies bij de politie bijzondere eisen stellen aan de verantwoordelijkheid en integriteit van het personeel. Screening maakt deel uit van het integriteitsbeleid en dient te passen in een totaal van maatregelen waarbij ook de integriteit van politiepersoneel na indiensttreding voortdurend onderwerp van aandacht is, zowel van de korpsbeheerder, het management als van het betrokken personeelslid zelf. Thans zijn voor screening van (aankomende) politiefunctionarissen in aflopende zwaarte de volgende instrumenten beschikbaar: Veiligheidsonderzoek Op basis van de Wet veiligheidsonderzoeken en de Politiewet 1993 kan de minister van Binnenlandse Zaken en Koninkrijksrelaties bij de politie vertrouwensfuncties aanwijzen, waarbij afhankelijk van het veiligheidsrisico door of onder mandaat van de BVD een meer of minder diepgaand onderzoek wordt uitgevoerd. Een dergelijk onderzoek strekt zich ook uit tot directe relaties van betrokkene. Tot op heden zijn de functie van korpschef, de functies als bedoeld in artikel 18, tweede lid Wet op de Inlichtingen- en Veiligheidsdiensten (RID) en de aspiranten bij de Nederlandse Politie Academie als zodanig aangewezen. Antecedentenonderzoek In het Besluit algemene rechtspositie politie is dit onderzoek, waarbij eventuele antecedenten van betrokkene zelf worden bezien, verplicht gesteld bij de aanstelling van alle politiefunctionarissen, met uitzondering van onderstaande categorie. Verklaring omtrent het gedrag In afwijking van het bovenstaande met betrekking tot het antecedentenonderzoek kan het bevoegd gezag, ingevolge het gestelde in het Besluit algemene rechtspositie politie, bepalen dat bij de aanstelling van z.g. administratief-technisch personeel volstaan kan worden met een verklaring omtrent het gedrag van betrokkene. Bovenvermelde vormen van screening voldoen aan artikel 10 van de Grondwet waarin is bepaald dat beperkingen van het recht op bescherming van de persoonlijke levenssfeer een formele wettelijke grondslag dienen te hebben. Zoals aangegeven in het antwoord op vraag 1 heeft de politie zich de afgelopen jaren voorstander getoond van een verdergaande regeling, namelijk een door de korpsen zelf te bepalen en uit te voeren milieu- en antecedentenonderzoek voor alle politiefunctionarissen. In reactie hierop heeft mijn ministerie, zo is in dat antwoord ook aangegeven, steeds als uitgangspunt gehanteerd dat voor de screening van politiepersoneel aangesloten dient te worden bij de mogelijkheden die het bestaande wettelijke kader biedt, inclusief de aanwijzing van vertrouwensfuncties ingevolge de Wet veiligheidsonderzoeken. Als onderdeel van het veiligheidsonderzoek kan ook een milieuonderzoek plaatsvinden. Indien sprake is van een vertrouwensfunctie vindt een veiligheidsonderzoek plaats door of namens de BVD. De Wet veiligheidsonderzoeken biedt hiervoor de wettelijke grondslag. Het antecedentenonderzoek wordt op grond van het Besluit algemene rechtspositie door de politie zelfstandig verricht. Het huidige wettelijk kader voor de screening van politiefunctionarissen acht ik vooralsnog toereikend en is met de benodigde waarborgen omkleed. Thans bezie ik in hoeverre het aantal vertrouwensfuncties bij de politie dient te worden uitgebreid. Daarbij gaat het om functies die de mogelijkheid bieden de veiligheid of andere gewichtige belangen van de staat te schaden. Bovendien zal het aanwijzen van vertrouwensfuncties het sluitstuk dienen te zijn van een samenhangend pakket beveiligingsmaatregelen van organisatorische en materiële aard. Op korte termijn zal ik de korpsbeheerders hiertoe een voorstel doen. Tegelijkertijd zal ik hen nogmaals wijzen op de huidige wettelijke kaders, en erop aandringen dat eventuele andere vormen van screening onmiddellijk dienen te worden beëindigd. Uw Kamer zal ik een afschrift van deze brief doen toekomen.	 Binnenlandse Zaken en Koninkrijksrelaties
 KVR10457.xml	 1999	 SP	 Vragen naar aanleiding van het bericht in FNV-Bondgenoten van 27 september 1999 over de verlaging van de bestuurlijke boetes in de Arbo-wetgeving.	 Hebt u kennisgenomen van het FNV-bericht over de verlaging van de bestuurlijke boetes in de Arbo-Wetgeving? Heeft er een overleg plaatsgevonden tussen Arbeidsinspectie en Openbaar Ministerie? Heeft dit erin geresulteerd dat de maximum boetebedragen in de Arbo-wetgeving met 80% zullen worden gereduceerd? Zo neen, kunt u aangeven wat er wel waar is van de berichten? Is een van de redenen om de betreffende maximum boetebedragen te reduceren gelegen in het feit dat het OM op dit moment lagere boetes oplegt dan de Arbeidsinspectie, waardoor het voor werkgevers aantrekkelijk is de vervolging door het OM af te wachten in plaats van de boete van de Arbeidsinspectie te voldoen? Zijn er daarnaast nog andere redenen om de boetebedragen te verlagen? Erkent u dat van deze drastisch verlaagde boetebedragen niet langer een preventieve werking uitgaat en dat het lik-op-stuk-beleid in de Arbowet haar werkelijke betekenis verliest? Zo neen, waarop baseert u uw opvatting dat dit niet het geval zou zijn? Bent u bereid stappen te nemen zodat de voorgenomen verlaging geen doorgang zal vinden? Welke aanvullende maatregelen bent u van plan te nemen om de handhaving van de Arbo-wetgeving te verbeteren? Zal daarbij het huidige beleid van het OM om lage boetes op te leggen in vergelijking met de Arbeidsinspectie worden betrokken? Persbericht FNV-Bondgenoten, 27 september 1999	 Ja. Tussen de Arbeidsinspectie en het Openbaar Ministerie heeft uitgebreid en constructief overleg plaatsgevonden over de uitgangspunten ten aanzien van de op te leggen boetebedragen. Het betrof hierbij niet een verlaging van de maximale bedragen, maar richtlijnen voor de bedragen die in diverse situaties in de praktijk zullen worden opgelegd. Het zal duidelijk zijn dat, zoals in de rechtspraak algemeen gebruikelijk is, de maximale bedragen slechts in de ernstigste situaties worden opgelegd. Het overleg heeft geresulteerd in overeenstemming over een «beleidsregel voor boeteoplegging Arbeidsomstandighedenwet 1998» welke in oktober 1999 in de Staatscourant zal worden gepubliceerd. De in de beleidsregel beschreven berekeningswijze voor boetebedragen gaat uit van de ernst van het feit: hoe zwaarder de overtreding, des te hoger de boete is. Per mogelijke overtreding is een uitgangsbedrag vastgesteld op grond waarvan het voor deze overtreding in een concrete situatie op te leggen boetebedrag kan worden berekend. De werkelijke boetehoogte per overtreding is verder afhankelijk van een aantal factoren, zoals de vraag of de overtreding heeft geleid tot ernstig of dodelijk letsel, hoeveel personen aan gevaar zijn blootgesteld, of er sprake is van recidive en de vestigingsgrootte. Bij meerdere overtredingen bestaat de totale boete in principe uit de som van de voor de geconstateerde overtredingen berekende bedragen. De boete die een werkgever per beschikking voor een overtreding kan worden opgelegd, varieert van f 250,– tot f 25 000,–. De maximale boete die een werkgever per beschikking kan worden opgelegd in geval van meerdere feiten, is bepaald op f 100 000,–. Een werknemer kan een maximale boete van f 500,– worden opgelegd. Zie antwoord op vraag 2. De Arbeidsinspectie legt op dit moment nog geen boetes op. Het betreft een nieuwe taak op grond van de Arbeidsomstandighedenwet 1998, die op 1 november 1999 van kracht wordt. De Arbeidsinspectie ziet het opleggen van een boete niet als een doel op zich, maar als een middel om de werkgever te bewegen de noodzakelijke maatregelen alsnog te nemen. Ondanks de boete zal het bedrijf de geconstateerde overtredingen alsnog moeten opheffen. Na het opleggen van de boete zal gecontroleerd worden of de overtreding is opgeheven. Als dat niet het geval is, wordt een tweede boete opgelegd, die 50% hoger ligt dan de eerste boete indien deze inmiddels onherroepelijk is. Indien binnen 48 maanden eenzelfde overtreding voor de derde keer wordt geconstateerd, wordt de overtreding aangemerkt als een «strafbaar feit», en wordt proces-verbaal opgemaakt. Als gevolg van de afstemming met het OM zal het transactiebedrag van het OM, of de eis ter zitting hoger uitvallen dan de eerder door de Arbeidsinspectie opgelegde boetes. Het is voor werkgevers dus nooit aantrekkelijk om vervolging door het OM af te wachten. De Arbeidsinspectie zal net zo vaak terugkeren in het bedrijf tot de betreffende overtreding is opgeheven. Zoals uit het antwoord op vraag 2 blijkt, is er geen sprake van drastisch verlaagde boetebedragen. Met betrekking tot het lik-op-stuk beleid het volgende: Na de inwerkingtreding van de Arbowet 1998 zal door de Arbeidsinspectie een stringenter handhavingsbeleid worden toegepast dan tot nu toe het geval is geweest. Bij minder ernstige overtredingen zal direct een waarschuwing of een eis worden gegeven, waarna de werkgever een bepaalde periode de gelegenheid krijgt om maatregelen te treffen. Daarna vindt controle en eventueel boeteaanzegging plaats. (Huidige beleid kent voor dit soort gevallen niet twee maar drie inspecties; 1e inspectie: Afspraak, 2e inspectie: Waarschuwing, 3e inspectie Proces-verbaal.) Bij ernstige overtredingen echter zal de Arbeidsinspectie direct overgaan tot het aanzeggen van een boete, eventueel gecombineerd met stillegging van de werkzaamheden. (Huidige beleid kent voor dit soort gevallen niet één maar twee inspecties; 1e inspectie: Waarschuwing, 2e inspectie: Proces-verbaal.) Binnen 8 weken na de boeteaanzegging zal de boetebeschikking met een acceptgiro op het bureau van de werkgever liggen, waarna betaling binnen zes weken moet plaatsvinden. Voor het nemen van stappen is geen aanleiding, daar er geen sprake is van een verlaging. Overigens kan verwezen naar het antwoord op vraag 4. Zoals uit de beantwoording van de vorige vragen blijkt, zie ik geen noodzaak voor aanvullende maatregelen.	 Sociale Zaken en Werkgelegenheid
 KVR10459.xml	 1999	 PvdA	 Vragen over de stand van zaken van het onderzoek van de Rijksrecherche naar de toedracht van de dood van Adrie van Driel bij het politiebureau Warmoesstraat te Amsterdam. Zie voor eerdere vragen hierover Aanh. Hand. 1997-1998, nr. 301.	 Herinnert u zich de antwoorden op vragen van het toenmalige lid Gabor over het onderzoek van de Rijksrecherche naar de toedracht van de dood van Adrie van Driel bij het politiebureau Warmoesstraat te Amsterdam? Wat is de stand van zaken van het desbetreffende onderzoek en tot welke (strafrechtelijke) stappen heeft dit geleid? Wat is uw oordeel over deze stand van zaken? Aanhangsel Handelingen, nr. 301, vergaderjaar 1997–1998.	 Ja. Naar het oordeel van de officier van justitie was het onderzoek naar de toedracht rond het overlijden van de heer Van Driel op 22 september 1997 in het najaar van 1998 voltooid en zou, wat haar betreft, het gerechtelijk vooronderzoek gesloten kunnen worden. Tot dat moment waren ondermeer verdachten en getuigen gehoord en was tevens een reconstructie gehouden. Twee van de drie verdachten wensten evenwel een nader onderzoek door TNO, te weten een computersimulatie met betrekking tot de val van het slachtoffer en een onderzoek met betrekking tot het experimenteel nabootsen van de val van het slachtoffer. Deze twee verdachten hebben de rechter-commissaris verzocht om TNO opdracht te geven deze onderzoeken te verrichten. De officier van justitie heeft zich verzet tegen deze onderzoeken gezien het haars inziens – zakelijk weergegeven – experimentele en onbetrouwbare karakter van de uitkomsten daarvan. De rechter-commissaris heeft het verzoek van beide verdachten op 30 september 1998 afgewezen. Tegen deze afwijzende beslissing van de rechter-commissaris heeft de verdediging bezwaar gemaakt op grond van artikel 208 lid 3 van het Wetboek van Strafvordering. De raadkamer van de rechtbank te Amsterdam heeft op 23 december 1998 beslist dat, hoewel er sprake was geweest van een grondig vooronderzoek, het eerst bedoelde onderzoek (computersimulatie) ingesteld diende te worden en heeft de rechter-commissaris opgedragen dit onderzoek te laten verrichten door TNO. De rechter-commissaris heeft vervolgens in afstemming met de verdediging en de officier van justitie een onderzoeksopdracht geformuleerd. Uiteindelijk is bij brief van 29 maart 1999 de onderzoeksopdracht verstrekt. TNO heeft vervolgens, met advies van het Gerechtelijk Laboratorium, een projectvoorstel geformuleerd. Nadat dit projectvoorstel en de daarop gebaseerde offerte door alle betrokkenen waren goedgekeurd en de benodigde gegevens waren verstrekt, is TNO begonnen met het onderzoek. De verwachting is dat TNO het onderzoek voor 1 november, zal afronden. Eerst nadat de uitkomst van dit onderzoek bekend is zal de officier van justitie de vervolgingsbeslissing kunnen nemen. Overigens is medio 1999 door de Rijksrecherche nog een getuige getraceerd die is gehoord. Ik ben van oordeel dat het onderzoek naar de dood van Adrie van Driel lang duurt, maar dat dit voornamelijk het gevolg is van het verzoek van de twee verdachten om een nader TNO onderzoek dat om een zorgvuldige voorbereiding vroeg. Dit ondanks dat er, zoals de rechtbank van Amsterdam vastgesteld heeft, sprake geweest is van een grondig vooronderzoek.	 Justitie
 KVR1046.xml	 1994	 VVD	 Gevraagd wordt naar een verduidelijking van het Geconcentreerde grootschalige Detailhandels Vestigingsbeleid (GDV-beleid).	 Kent u het resultaat van het onderzoek van het retailmarketingbureau Polyservices naar het perifeer detailhandelsbeleid? Deelt u de opvatting, dat de formulering van het GDV-beleid onduidelijk is en dus moet worden aangepast? Zo ja, op welke termijn denkt u duidelijkheid hierover te geven?	 Ja. In de brief van juli 1993 is het GDV-beleid uiteengezet. Daarbij is tevens uitgebreid ingegaan op de voorwaarden voor de ontwikkeling van GDV-lokaties. Ik ben mij echter bewust van de voortdurende discussie die sindsdien tussen de betrokken partijen is ontstaan, waarbij sprake is van een uiteenlopende interpretatie van de genoemde brief. Met de minister van Volkshuisvesting, Ruimtelijke Ordening en Milieubeheer zal ik een brief opstellen waarin nogmaals het beleid ten aanzien van de ontwikkeling van GDV-lokaties uiteen wordt gezet. Voor alle duidelijkheid zij gesteld dat een beleidswijziging ten opzichte van de brief van juni 1993 niet wordt overwogen. De brief zal op korte termijn aan de Tweede Kamer worden verzonden. Kamerstuk 1992/1993 nummer 27, 18 786	 Economische Zaken
 KVR10462.xml	 1999	 CDA	 Vragen naar aanleiding van het proefschrift "Verdroging van Natuurgebieden in Nederland" van J. Runhaar, Leiden 1999.	 Hebt u kennisgenomen van het proefschrift getiteld: «Verdroging van Natuurgebieden in Nederland»? Deelt u de visie van de schrijver dat een grondige analyse van de oorzaken van het verdrogingsprobleem ontbreekt, en dat hydro-ecologisch onderzoek geen grote rol heeft gespeeld bij het definiëren van het verdrogingsprobleem en het formuleren van verdrogingsbeleid? Is het waar dat er niet of nauwelijks gemeten wordt om te zien of maatregelen om verdroging in de natuur tegen te gaan effect hebben? Acht u het waarschijnlijk dat de oorzaak van de verdroging van de natuurgebieden vooral ligt in de betere ontwatering en afwatering ten behoeve van de landbouw? Deelt u de mening van de schrijver, dat de vermeende hoofdoorzaak van verdroging – ontwatering ten behoeve van de landbouw – met het huidige beleid niet wordt aangepakt? Deelt u de conclusie dat de reductiedoelstelling van 25% minder verdroging in het jaar 2000 zeer waarschijnlijk niet gehaald wordt en dat het meer aannemelijk is dat er in Nederland geen verandering is opgetreden in de verdroging? Bent u van oordeel dat de f 23 miljoen die tot nu toe uitgekeerd zijn in het kader van de regeling Gebiedsgerichte Bestrijding Verdroging (GEBEVE) op doelmatige en verantwoorde wijze zijn besteed? Acht u het zinvol een nationaal monitoringsysteem op te zetten, waarbij op basis van gemeten grondwaterstanden jaarlijks kan worden nagegaan in hoeverre de doelstellingen zijn gehaald, en beleid effect sorteert? Proefschrift: «Verdroging van Natuurgebieden in Nederland» (Impact of hydrological changes on nature conservation areas in the Nederlands), J. Runhaar, Leiden 1999 (RUL) Natuurbalans 1999, p. 34, (stand per 1 januari 1999)	 Ja. Nee. Er is en wordt veel onderzoek gedaan naar de oorzaken van verdroging. De resultaten van dit onderzoek vormen voor het geformuleerde beleid. Daarover wordt onder andere gerapporteerd in de jaarlijkse milieu- en natuurbalans. De mede door deze onderzoeksresultaten voortschrijdende inzichten hebben geleid tot bijstellingen van het beleid in de Evaluatienota Water (ENW) en in het Nationaal Milieubeleidsplan 2 (NMP2). Wat betreft het definiëren van het verdrogingsprobleem was vooral bij de start van de verdrogingsbestrijding sprake van verschillende definities, maar sinds 1993 bestaat er tussen provincies en Rijk in belangrijke mate overeenstemming over het begrip. Daarbij wordt uitgegaan van de omschrijving die in 1993 in het NMP2 en de ENW is vastgelegd. Uitgangspunt is dat een gebied als verdroogd wordt aangemerkt als er een natuurfunctie aan is toegekend en de gewenste hydrologische situatie (streefbeeld) nog niet is bereikt. Verdrogingsbestrijding, en dus ook het verkrijgen van inzicht in de effecten van de toegepaste maatregelen, is primair de verantwoordelijkheid van provincies, waterschappen en terreinbeherende organisaties. Het meten van effecten van verdrogingsbestrijding moet vooral op lokale of regionale schaal gebeuren. Op landelijk niveau geven de provincies met de Verdrogingskaart 1998 inzicht in het effect van de verdrogingsbestrijding. Uit deze kaart blijkt dat hydrologisch herstel bij 18% van het verdroogde areaal in belangrijke mate is opgetreden en dat 2% geheel hydrologisch is hersteld. Hoewel de reductiedoelstelling van 25% in 2000 niet wordt bereikt, zal hij kort daarna wèl worden bereikt. De verwachting is dat het streefdoel van 40% in 2010 haalbaar is. Ja. Nee. Een van de belangrijkste instrumenten om aanpassingen te realiseren in de ontwatering ten behoeve van de landbouw, gericht op het verminderen van de verdroging, is landinrichting. Daarnaast zijn er vele verdrogingsbestrijdingsprojecten die gesubsidieerd worden uit onder andere de regeling Gebiedsgerichte Bestrijding Verdroging (GeBeVe), waarbij ook maatregelen worden getroffen die de ontwateringssituatie in de landbouw betreffen. Ja. De subsidieaanvragen worden beoordeeld door provinciale toetsingscommissies waarin onder andere Rijk en provincies zijn vertegenwoordigd. Deze werkwijze waarborgt de doelmatige en verantwoorde besteding van het geld. Om de voortgang van de verdrogingsbestrijding te meten acht ik een nationaal monitoringsysteem van grondwaterstanden niet zinvol. Ik wil wèl onderzoeken in hoeverre het in provinciale waterhuishoudingsplannen vast te leggen Gewenste Grond- en Oppervlaktewater Regime aanknopingspunten kan bieden om het referentiekader voor toekomstig verdrogingsbestrijdingbeleid te versterken. In de Vierde nota Waterhuishouding is vastgelegd dat de gewenste grondwatersituatie (GGS) voor de toegekende bestemmingen uiterlijk in 2002 in de provinciale waterhuishoudingsplannen moet zijn vastgelegd. In de praktijk wordt echter in toenemende mate gesproken van GGOR: gewenste grond- en oppervlaktewater regime. Deze GGOR zal het resultaat zijn van een breed bestuurlijk afwegingsproces en geeft onder meer de hydrologische basis voor de gewenste natuurdoeltypen aan.	 Landbouw, Natuurbeheer en Visserij
 KVR10464.xml	 1999	 GroenLinks	 Vragen naar aanleiding van berichten over het stelselmatig doden van Oost-Timorezen die gevlucht zijn naar West-Timor.	 Bent u op de hoogte van het feit dat er berichten zijn omtrent het stelselmatig doden van Oost-Timorezen die gevlucht zijn naar West-Timor (Alambus en Kupang)? Is deze informatie juist? Zo ja, bent u bereid deze kwestie aan de orde te stellen binnen de VN Veiligheidsraad? Bent u bereid te pleiten voor passende maatregelen om de Oost-Timorezen in West-Timor te beschermen? Kunt u deze vragen voor woensdag 15 september 1999 beantwoorden? Bijlage ondershands aan bewindspersoon toegezonden	 Ja. De vragen werden op 16 september ontvangen, een dag na het Algemeen Overleg over Indonesië. Tijdens dit overleg informeerde ik u over de situatie in West-Timor, op 20 oktober ging ik in een brief aan de Voorzitter van de Vaste Commissie voor Buitenlandse Zaken nader in op de mogelijkheid internationale waarnemers te stationeren. In aanvulling hierop dient het volgende. De berichten omtrent het stelselmatig doden van Oost-Timorezen die gevlucht zijn naar West-Timor kan ik niet bevestigen. Wel komt uit rapportages van VN-organisaties, lokale ngo’s en kerkelijke organisaties duidelijk naar voren dat in veel kampen sprake is van gewelddadigheden tegen en intimidatie van Oost-Timorezen door milities. De Nederlandse regering acht dit onaanvaardbaar en zal zich blijven inzetten voor bescherming en veilige terugkeer van de Oost-Timorese vluchtelingen in West-Timor en andere delen van Indonesië. Bilateraal bracht ik de zorgwekkende situatie in West-Timor op tijdens mijn gesprek met collega Alatas op 21 september jl. Ook in multilateraal verband heeft Nederland deze kwestie aan de orde gesteld. Mede op aandringen van Nederland en in vervolg op eerdere diplomatieke acties deed de Raad van de EU op 11 oktober opnieuw een beroep op de Indonesische autoriteiten de veiligheid van de tienduizenden ontheemden in West-Timor te garanderen. Ook in VN-verband is aandacht voor deze kwestie. In de op 15 september aangenomen resolutie van de Veiligheidsraad (nr. 1264) werd Indonesië opgeroepen passende maatregelen te nemen gericht op de veilige terugkeer van vluchtelingen. Bij de aanvaarding, op 25 oktober 1999, van de VR-resolutie inzake UNTAET (nr. 1272) heeft Nederland opnieuw gewezen op de plicht van Indonesië de vluchtelingen in West-Timor te beschermen, een notie die in de tekst van de resolutie is opgenomen.	 Buitenlandse Zaken
 KVR10465.xml	 1999	 VVD	 Vragen naar aanleiding van een bericht in de Volkskrant van 14 oktober 1999 over de Tsjechische gemeente Usti-Nad Labem die een muur heeft laten bouwen om een Roma-zigeunerwijk. Zie ook Aanh. Hand. II, 1998-1999, nr. 122.	 Heeft u kennisgenomen van het bericht dat de Tsjechische gemeente Usti nad Labem op 13 oktober 1999 een muur heeft laten bouwen om een Roma-zigeunerwijk? Herinnert u zich uw antwoorden op mijn eerdere Kamervragen terzake , waarin u aangaf het voornemen om een dergelijke muur om de zigeunerwijk te bouwen te betreuren en beloofde dit in bilateraal en multilateraal verband aan de orde te stellen bij de Tsjechische autoriteiten? Hoe beoordeelt u thans het feit dat er, ondanks het verzet van de Tsjechische centrale regering tegen dit gemeentelijke besluit, daadwerkelijk een muur om de zigeunerwijk is gebouwd, mede in het licht van de voortgang van Tsjechië als het gaat om het voldoen aan de politieke criteria van Kopenhagen? Wat is uw reactie indien, ondanks de vernietiging van het gemeentelijk besluit door het parlement, de ommuurde wijk toch zal blijven bestaan? Welke conclusies verbindt u daar dan aan? Kunt u de Kamer over de afloop van deze kwestie informeren? De Volkskrant, 14 oktober 1999 Aanhangsel Handelingen, nr. 122, vergaderjaar 1998–1999.	 Ja. Ja. Het is te betreuren dat het daadwerkelijk bouwen van de afscheiding niet voorkomen heeft kunnen worden. Staatssecretaris Benschop heeft bij zijn bezoek aan Praag op 21 oktober jl. uitvoerig met de Tsjechische autoriteiten gesproken over deze kwestie en de Nederlandse zorgen tot uitdrukking gebracht. Ik sluit mij aan bij de woorden van Commissievoorzitter Prodi, die gesteld heeft dat Europa geen muren meer zal accepteren die Europese burgers van elkaar scheiden. Nederland heeft deze kwestie ook herhaaldelijk in OVSE-verband aan de orde gesteld. De Tsjechische regering en het Tsjechische parlement hebben de bouw van de muur scherp veroordeeld. Ook in de Tsjechische pers is de bouw sterk bekritiseerd. In Tsjechië is evenwel de wet waarin de verdeling van de bevoegdheden tussen lokale en nationale overheden is geregeld, zo geformuleerd dat de nationale overheid zeer beperkt is in haar mogelijkheden tot derogatie van besluiten die lagere overheden binnen de sfeer van hun competenties hebben genomen. Zowel de Regering, als het Parlement zijn zich ervan bewust dat de kwestie van de muur schadelijk is voor de reputatie van de Tsjechische Republiek als een democratische rechtsstaat, ook in relatie tot de politieke criteria van Kopenhagen. Het lijkt me niet verstandig hierop vooruit te lopen. Ik vertrouw erop dat de Tsjechische regering en volksvertegenwoordiging, gesteund door hun Europese partners, in staat zullen zijn een einde te maken aan deze situatie. Ja.	 Buitenlandse Zaken
 KVR10466.xml	 1999	 CDA	 Vragen naar aanleiding van een bericht in de Journalist van 24 september 1999 over een conflict tussen minister Herfkens (Ontwikkelingssamenwerking) en de Stichting Communicatie Ontwikkelingssamenwerking (SCO), omdat SCO niet wil voldoen aan de wens van de minister om de selectie van projecten en financiële steun te delegeren naar regionale instanties.	 Bent u in aanvaring gekomen met de Stichting Communicatie Ontwikkelingssamenwerking (SCO) aangezien SCO niet wil voldoen aan uw wens om de selectie van projecten en financiële steun te delegeren naar regionale instanties? Vindt u dat programma’s die de vrije pers in de Derde Wereld ondersteunen, via regionale en lokale overheden dienen te verlopen? Zo ja, waarom? Geldt dit standpunt ook voor andere programma’s van particuliere organisaties? Hoe oordeelt u over het argument van SCO dat delegatie van subsidies aan lokale en regionale overheden ongewenst zou zijn omdat zulke organisaties te zeer verweven zouden zijn met lokale overheden en een onafhankelijke pers juist in de weg staan? Waarom is delegatie aan partnerorganisaties, zoals SCO volgens haar jaarverslag in toenemende mate zal gaan doen, geen afdoende oplossing? Journalist, 24 september 1999	 Met SCO is een verschil van mening over haar werkplan 1999 – 2002 inzake de invulling van belangrijke uitgangspunten van het sinds enkele jaren vigerende bilaterale ontwikkelingssamenwerkingsbeleid: de bevordering van ownerschip en de opbouw van lokale capaciteit in ontwikkelingslanden. Dit speelt in combinatie met de hoge kosten die de SCO in Nederland maakt en het grote aantal landen waarin SCO lokale initiatieven financiert. Ik ben niet van mening dat programma’s die de vrije pers in de Derde Wereld ondersteunen, dienen te verlopen via regionale en lokale overheden. In de besluitvorming en advisering over dit soort programma’s zullen overheidsorganisaties of organisaties die daar dicht tegen aan liggen, per definitie vrijwel nooit een rol spelen. Ik vind het van belang dat de Zuidelijke organisaties op het terrein van journalistiek en pers zich onafhankelijk kunnen ontwikkelen en opstellen, een grote mate van zorgvuldigheid betrachten en dat situaties van ongewenste (overheids)inmenging in ontwikkelingslanden worden voorkomen. Het Ministerie voert, met bovenstaande als uitgangspunt, overleg met SCO over de vraag op welke wijze een groter deel van de technische advisering en van de besluitvorming over toekenning van subsidies aan organisaties in ontwikkelingslanden kan worden overgelaten. In haar Jaarverslag 1998 benoemt SCO een aantal activiteiten die waardevol zijn en kunnen bijdragen aan een versterking van Zuidelijke organisaties. Deze activiteiten betreffen m.n. het ontwikkelen van een netwerk van media organisaties uit ontwikkelingslanden en de keuze van «focus countries». Mijn zorg is echter dat SCO, blijkens een recente brief, zich niet kan vinden in mijn wens om een groter deel van haar werkzaamheden aan Zuidelijke organisaties over te dragen omdat deze Zuidelijke organisaties te dicht op de lokale belangen staan om de taken van SCO over te kunnen nemen. En als er al organisaties zouden zijn waarvoor dit niet geldt, ziet SCO geen enkele reden waarom zij de verantwoordelijkheid op zich zouden nemen voor het toezien op de besteding van ontwikkelingsgelden waarover door anderen is beslist. Inmiddels heb ik de SCO uitgenodigd voor vervolggesprekken met de behandelende directie omdat ik stimulering van de vrije media ter ondersteuning van democratisering en goed bestuur een belangrijk onderwerp vind. Ik hoop op korte termijn met SCO tot overeenstemming te komen over een nadere invulling van de versterking van ownership en lokale capaciteit.	 Ontwikkelingssamenwerking
 KVR10467.xml	 1999	 PvdA	 Vragen naar aanleiding van een artikel in BN/de Stem van 21 september 1999 waarin wordt gemeld dat de provincie Noord-Brabant "smeersubsidies" betaalt aan gemeenten in ruil voor het opnemen van zogenaamde categorie-5 bedrijven.	 Hebt u kennisgenomen van het artikel volgens hetwelk de Provincie Noord Brabant gemeenten «smeersubsidies» betaalt in ruil voor het opnemen van zogenaamde «vuile» bedrijven? Als gemeenten geen bedrijven willen opnemen, wat is dan rechtvaardig beleid ten aanzien van het onderbrengen van deze zware bedrijven? Welke instrumenten heeft de provincie ter beschikking om de (her)vestiging van bedrijven uit de zogenaamde «categorie 5-bedrijven» te sturen, zodat deze niet op locaties terechtkomen waar ze niet thuis horen, bijvoorbeeld binnen de bebouwde kom of in het buitengebied? Worden «smeersubsidies» ook betaald in andere provincies, voor zover u bekend? Zo niet, op welke wijze wordt de problematiek van het opnemen van «vuile» bedrijven binnen gemeenten door de overige provincies aangepakt? Op welke wettelijke grondslag is het de provincies toegestaan de subsidiëring op deze wijze te hanteren? Bent u voornemens deze kwestie nader te onderzoeken en de Kamer van uw bevindingen op de hoogte te stellen? BN/de Stem, 21 september 1999	 Ja. Het onderbrengen van «zware» bedrijven dient te geschieden aan de hand van daarvoor geldende criteria van het ruimtelijke ordenings- en milieubeleid. Gezocht dient te worden naar locaties die – uit een oogpunt van genoemd beleid – zo min mogelijk belasting veroorzaken voor de omgeving. Om de (her)vestiging van dergelijke bedrijven te sturen heeft de provincie de beschikking over het instrumentarium van de Wet op de Ruimtelijke Ordening, zoals onder meer het streekplan, de bevoegdheid om bestemmingsplannen goed te keuren en de bevoegdheid om aanwijzingen te geven met betrekking tot het bestemmingsplan. Voor zover het gaat om bedrijven waarvoor een provinciale milieuvergunning op grond van de Wet milieubeheer benodigd is, kan de provincie aan de vergunning voorschriften verbinden die de gevolgen voor het milieu, veroorzaakt door de inrichting, zoveel mogelijk beperken. Het ministerie van VROM beschikt niet over gegevens over het verstrekken van subsidies door provincies aan gemeenten met het oog op (her)vestiging van «categorie 5» bedrijven. Ik zal hiernaar een nadere inventarisatie verrichten waarbij gelet om mijn verantwoordelijkheid uiteraard de milieu- en ruimtelijk relevante aspecten en (de naleving van) de toepasselijke regelgeving daaromtrent voorop zullen staan. Voorshands ga ik ervan uit dat in dit kader sprake is van verstrekking van subsidies bekostigd uit de zogenaamde «autonome» huishouding van de provincie (artikel 105, eerste lid, van de Provinciewet) waarbij er sprake is van het reguliere Rijkstoezicht ingevolge de Provinciewet. Omtrent de uitkomsten van het nadere onderzoek zal ik de Tweede Kamer zo spoedig mogelijk informeren. Ja.	 Volkshuisvesting, Ruimtelijke Ordening en Milieubeheer
 KVR10468.xml	 1999	 VVD	 Vragen naar aanleiding van het televisieprogramma 2 Vandaag van 25 september 1999 over het feit dat door de gebrekkige afstemming van luchtverkeersleidingen in Europa voor de gezamenlijke luchtvaartmaatschappijen in 1998 circa 450.000 uren vertraging is ontstaan.	 Wat is uw mening over het feit dat door de gebrekkige afstemming van luchtverkeersleidingen in Europa voor de gezamenlijke luchtvaartmaatschappijen in 1998 circa 450.000 uren vertraging is ontstaan? Kunt u aangeven wat de oorzaken zijn van deze gebrekkige afstemming? Wat is uw mening over het feit dat volgens onderzoek van het Institute for Arrangement de kosten ten gevolge van luchtverkeersleiding gerelateerde vertragingen in 1998 circa 2 miljard euro bedroegen? Bent u bereid bij de eerstvolgende EU-Raad van Ministers van Transport aan te dringen op een spoedige oplossing van de knelpunten? Is er inzicht in hoeveel extra kerosine door de vertragingen wordt verspild alsmede in de hoeveelheid extra milieuvervuiling en geluidsoverlast? Zo ja, hoeveel bedraagt deze? Kunt u dit tevens onder de aandacht brengen bij de Raad van Ministers? Zo niet, kan dit dan onderzocht worden en kunnen de uitkomsten bij de Raad aan de orde worden gesteld? Kunt u erop aandringen dat ook de Commissaris voor Transport Mevrouw L. de Pallacio actie onderneemt ten einde deze vertragingen definitief tot het verleden te laten behoren? Uitzending 2 Vandaag, 25 september 1999	 De omvang van de vertragingen in Europa heeft mijn zorg. Uit onderzoek verricht door Eurocontrol blijkt dat vertragingen, behalve door knelpunten in het luchtverkeersleidingssysteem, veroorzaakt worden door onder andere luchthavens, luchtvaartmaatschappijen en het weer. 32% van de vertragingen kan op het conto worden geschreven van de luchtverkeersleiding. Het grootste deel van deze vertragingen wordt veroorzaakt door restricties in het hogere luchtruim (boven 7,5 km) en in een beperkt gebied van Europa (het Westen van Europa): het gebied waar het meeste luchtverkeer wordt afgehandeld. De twee belangrijkste oorzaken van de vertragingen die op conto van de luchtverkeersleiding geschreven kunnen worden zijn: a. het ontbreken van één luchtruim boven Europa, dat niet wordt beperkt door nationale grenzen; b. het ontbreken van een goede regelgevingsbevoegdheden bij Eurocontrol voor de introductie van nieuwe technologie, waaraan Staten, luchtverkeersleidingsorganisaties en luchtvaartmaatschappijen zich dienen te houden. Deze cijfers komen overeen met die uit andere bronnen zoals het Deutches Verkehrsforum. Bedacht moet echter worden dat de 2 miljard euro de kosten betreffen van alle vertragingen, waaronder dus de vertragingen die luchtverkeersleiding als oorzaak hebben. Zie ook antwoord vraag 1. De Commissaris van Transport, mevrouw de Palacio, heeft tijdens de Transportraad van 6 oktober 1999 inmiddels duidelijk te kennen gegeven dat zij de vertragingen in het Europese luchtruim als prioriteit beschouwt. lk sta achter de inzet van de Commissie om te komen tot een voortvarende aanpak van het probleem. Met het oog hierop heb ik aandacht gevraagd voor het Upper Control Centre concept, een concept van grensoverschrijdend luchtruimstructuur. Tijdens de Transportraad van december aanstaande zal het probleem van de vertragingen in het Europese luchtruim uitgebreid inhoudelijk worden besproken. Ook dan zal ik aandringen op een snelle aanpak van het probleem. Er bestaat geen inzicht in de exacte omvang van de gevolgen die de vertragingen in het Europese luchtruim in financieel en milieutechnisch opzicht veroorzaken. Overigens behoort Nederland niet tot de primaire veroorzakers van dit probleem. Tijdens de Transportraad van december aanstaande zal wellicht, zonder afbreuk te doen aan het belang om tot een oplossing te komen van de vertragingsproblematiek in het Europese luchtruim, worden besloten of in Europees verband inzichtelijk moet worden gemaakt hoeveel extra kerosine wordt verspild en hoeveel extra milieuvervuiling en geluidsoverlast wordt veroorzaakt door de vertragingen. Mevrouw de Palacio heeft al te kennen gegeven, mondeling en schriftelijk in haar brief aan de voorzitter van de Transportraad, dat de situatie haar zeer verontrust. Tevens heeft zij aangegeven dat aan het einde van dit jaar van de Commissie een rapport wordt verwacht inzake de vertragingen en een mogelijke oplossing. Zij is zich bewust van het belang van het probleem en ziet het, evenals haar voorganger, als een prioriteit binnen haar opdracht. Mijnerzijds wordt al aangedrongen op een spoedige aanpak van het probleem. Zie ook antwoord vraag 4.	 Verkeer en Waterstaat
 KVR10469.xml	 1999	 SP	 Vragen naar aanleiding van berichten in de Financiële Telegraaf van 10 september 1999 en het televisieprogramma NOVA van 13 september 1999 over de rol van de ABN AMRO bank in de diamantfraudezaak, waarbij enkele voormalige medewerkers zijn betrokken.	 Hebt u kennisgenomen van de berichtgeving over de rol van de ABN AMRO bank in de zogeheten diamantfraudezaak? Kunt u bevestigen dat deze bank het politie-onderzoek naar de fraude op het kantoor van de bank aan de Sarphatistraat in Amsterdam heeft tegengewerkt? Zo ja, waaruit bestond deze tegenwerking? Zijn de strafbare feiten waarvan enkele voormalige medewerkers van de bank worden verdacht een gevolg van het bestaan van zogeheten nummerrekeningen bij deze bank? Is er voor u aanleiding te onderzoeken of nummerrekeningen verboden kunnen worden? Zo neen, waarom niet? De Financiële Telegraaf, 10 september jl. NOVA, 13 september 1999	 Ja. Overigens is de juiste benaming van dit onderzoek het «Sarphatiestraatonderzoek». In de beantwoording van de overige vragen zal steeds deze benaming worden gebruikt. Tijdens het «Sarphatiestraat-onderzoek» heeft de ABN-AMRO bank bij het verstrekken van privacygevoelige informatie gepaste en gebruikelijke terughoudendheid betracht. Er is geen sprake van tegenwerking in het politieonderzoek door deze bank zoals beschreven in De Telegraaf van 10 september 1999. Neen. Zoals mijn ambtsgenoot van Financiën, mede namens mij, de Kamer op vragen van het lid Voute-Droste (d.d. 17 december 1998 uw nummer: 2989904690) eerder heeft bericht, richt het onderzoek zich op mogelijke frauduleuze handelingen van de vier medewerkers van de ABN-AMRO bank. Onder meer zouden deze medewerkers op eigen initiatief transacties op en met niet-ingezetenen rekeningen hebben verricht. De verdenking betreft valsheid in geschrifte, verduistering in dienstbetrekking en oplichting. De systematiek van de niet-ingezetenenrekeningen is op zichzelf geen voorwerp van onderzoek. Neen. Het frauderisico bij het gebruik van nummerrekeningen lijkt niet van dien aard dat er aanleiding is een onderzoek te verrichten naar een verbod op nummerrekeningen. Daarnaast heeft De Nederlandsche Bank recent regels gesteld aan het gebruik van nummerrekeningen. Overigens is de identiteit van de houder van een nummerrekening altijd bij de kredietinstelling bekend. Identificatie is op grond van de Wet Identificatie bij Financiële Dienstverlening (Wif) verplicht.	 Justitie (JUS)
 KVR1047.xml	 1995	 RPF	 Betreft onderzoek van het Delftse breau Focus.	 Wat is het precieze doel van het onderzoek dat in opdracht van uw ministerie, door het Delftse bureau Focus, in de Valleiregio wordt verricht naar de relatie tussen de herkomst van de bewoners en de prijs van nieuwe koopwoningen? Is het bericht waar, als zouden de onderzoeksresultaten van belang zijn ter beoordeling of de betreffende gemeenten onvoldoende mogelijkheden hebben om aan sociaal/economisch gebondenen een woning aan te kunnen bieden, dit vanwege de vraag naar woningen van met name mensen uit de randstad die geen economische of sociale binding met de betreffende gemeente hebben, waardoor een grote druk op de regionale woningmarkt ontstaat? Wordt het bedoelde onderzoek gericht op de nieuwbouwkoopwoningen welke de laatste vijf jaar zijn gebouwd? Zo ja, is het u bekend dat het in vraag twee gesignaleerde probleem zich niet zozeer voordoet bij de nieuwbouwkoopwoningen maar met name bij de bestaande koopwoningen waarvoor bij de toewijzing geen privaatrechtelijke regelingen meer gelden? Onderkent u de ontwikkeling, dat gemeenten in niet-BON-gebieden, samenhangende met het wegvallen van rijkssubsidies, komen tot de bouw van relatief duurdere nieuwbouwkoopwoningen? Zo ja, op welke wijze wordt dit in het onderzoek verdisconteerd? Bent u bereid het lopende onderzoek zodanig uit te breiden dat de huidige vraagstelling ook van toepassing is op de koopwoningen uit de bestaande woningvoorraad in de betreffende regio? Inhoeverre kunnen de onderzoeksuitkomsten een rol spelen bij het wegnemen van de spanning tussen het huidige beleid voortvloeiend uit de Huisvestingswet en het restrictieve ruimtelijk beleid gebaseerd op de VINEX, zoals dat geldt voor het betreffende onderzoeksgebied? Gelders Dagblad, 7 januari 1995 Een aantal gemeenten in de Betuwe en het Valleigebied, maar ook elders, kennen een groot aantal woningzoekenden met economische en/of sociale binding. De bouw van nieuwbouwkoopwoningen kan hier slechts voor een deel van een oplossing zorgen. Noodzakelijk is dat de koopwoningen uit de bestaande woningvoorraad ook een bijdrage leveren aan de oplossing van dit woningzoekendenprobleem. In de huidige situatie komen veel koopwoningen uit de bestaande woningvoorraad in handen van niet aan regio gebonden woningzoekenden. De mogelijkheden om het concrete probleem in de bewuste regio’s aan te pakken worden al met al enorm beperkt, met name dus doordat de doorstromingsmogelijkheden naar de koopwoningen uit de bestaande woningvoorraad voor een groot deel wegvallen. Tevens zorgt de huidige situatie voor extra prijsopdrijving	 Op 29 november 1994 heeft het ministerie van Volkshuisvesting, Ruimtelijke Ordening en Milieubeheer aan Focus Onderzoek en Advies te Delft opdracht verleend voor het uitvoeren van het onderzoek «Relatie-koopprijs nieuwbouw- herkomst-werkplek» in de regio’s Rivierenland, Noordwest Veluwe, Oost Veluwe en het Gelderse Valleigebied (inclusief drie op Ede betrokken gemeenten uit Zuidoost Utrecht). Het doel van het onderzoek is tweee¨rlei. In de eerste plaats dienen de uitkomsten van het onderzoek ter verificatie van de veronderstelling dat gemeenten geen of geen optimaal gebruik hebben gemaakt van de mogelijkheden die strategische nieuwbouw biedt om de scheefheid te bestrijden. In de tweede plaats is het doel van het onderzoek om inzicht te verkrijgen in het door de gemeenten gevoerde beleid inzake de gronduitgifte voor koopwoningen en de vestiging van migranten, een en ander tegen de achtergrond van het bovengemeentelijke ruimtelijke- ordeningsbeleid, de feitelijke bezetting van de nieuw gebouwde koopwoningen en de vestigingsmotieven van de kopers. Het bericht, als zouden de onderzoeksresultaten van belang zijn ter beoordeling of de betreffende gemeenten onvoldoende mogelijkheden hebben om aan sociaal/economisch gebondenen een woning aan te kunnen bieden, is niet juist. De onderzoeksresultaten zijn primair van belang om inzicht te krijgen in de effecten van dure nieuwbouw in de koopsector op het doelgroepenbeleid en op het genereren van migratiestromen. De te toetsen veronderstelling is dat gemeenten met de nieuwbouwprogrammering een middel in handen hebben om via prijsdifferentiatie invloed uit te oefenen op de goedkope scheefheid en op het aantal vestigers in de gemeente. Overigens laat het onderzoek alleen uitspraken per regio toe. Ja. Voorts is het mij bekend dat het in vraag 2 gesignaleerde probleem zich niet zozeer voordoet bij de nieuwbouwkoopwoningen, maar met name bij de bestaande koop- woningen. De te onderzoeken effecten zullen bij de bestaande bouw niet of nauwelijks afwijken van die bij de nieuwbouw. Het onderzoek richt zich op de nieuwbouw, omdat alleen daar de gemeente kan sturen ten aanzien van de samenstelling. Een toename van het aandeel dure koopwoningen wordt niet beı¨nvloed door de overgang naar subsidieloos bouwen, maar veeleer door andere faktoren, zoals woningmarkt- ontwikkelingen en de rente. Gelet op het onder 1 en 2 genoemde doel van het onderzoek acht ik het niet zinvol het lopende onderzoek uit te breiden naar de bestaande voorraad. Alleen in de nieuwbouw heeft de gemeente sturings- mogelijkheden. De door u gesignaleerde spanning tussen het huidige beleid voortvloeiend uit de Huisvestingswet en het restrictieve ruimtelijke beleid gebaseerd op de Vinex, is in breder verband onderwerp van bespreking in het overleg dat ik reeds enige tijd pleeg met het IPO. Het onderhavige onderzoek staat daar volledig los van.	 Volkshuisvesting, Ruimtelijke Ordening en Milieubeheer
 KVR10470.xml	 1999	 PvdA	 	 Kent u het bericht dat Aedes, het overkoepelende orgaan voor woningcorporaties, een tegenaanbod overweegt op de aandelen Bouwfonds? Klopt de berichtgeving dienaangaande? Zo ja, kunt u dan meedelen of Aedes dan wel een afzonderlijke corporatie of een groep corporaties de vrijheid hebben een dergelijke koop te doen? En zo ja, op welke wettelijke grondslag? Deelt u de opvatting dat een dergelijke aankoop van aandelen door corporaties, gelet op het overwegend commerciële karakter van de activiteiten van het Bouwfonds en de daaraan verbonden risico’s, niet in het belang van de volkshuisvesting is? Bent u bereid het antwoord op bovenstaande vragen nog vóór a.s. dinsdag 26 oktober de Kamer te doen toekomen? Financieele Dagblad, 16 oktober 1999	 Ja. Ja. Ik verwijs u echter ook naar een artikel uit het Financieele Dagblad van 19 oktober jl. , waarin de directeur van Aedes, de heer Van Leeuwen meedeelt, gelet op het geringe animo bij de achterban voor overname van het Bouwfonds, geen bod te zullen uitbrengen. Vooropgesteld beschouw ik het verwerven van aandelen Bouwfonds als een vorm van beleggen Aedes staat het vrij om haar middelen op een verantwoorde manier te beleggen. Voor corporaties geldt, dat op grond van artikel 21, lid 1, BBSH de corporatie een zodanig financieel beleid en beheer dient te voeren, dat haar voortbestaan in financieel opzicht is gewaarborgd. Gelet op de sociale taakstelling van de corporaties dienen zij het ter beschikking staande maatschappelijk vermogen te beheren volgens algemeen aanvaarde maatschappelijke normen. Op grond van het BBSH zijn beleggingen niet uitgesloten, maar ik ga er daarbij wel van uit, dat een corporatie zorgvuldig belegt en geen onnodige en onevenredige risico’s zal gaan lopen. In mijn brief van 28 juni 1999 aan de Voorzitter van de Tweede Kamer heb ik uiteen gezet, dat nevenactiviteiten met een commercieel karakter juist vanwege een spreiding van risico’s door corporaties in een verbinding kunnen worden ondergebracht. Ik heb aangegeven, dat dergelijke activiteiten in het kader van het interim toezichtsbeleid vooraf aan mij ter goedkeuring moeten worden voorgelegd. Goedkeuring zal o.a. worden verleend, indien de activiteit in het belang van de volkshuisvesting is en er geen onnodige en onevenredige financiële risico’s worden gelopen. In het onderhavige geval zou er sprake zijn geweest van een overname van 100% van de aandelen Bouwfonds. In de zin van het BBSH is er dan sprake van een financiële/bestuurlijke deelname in een andere rechtspersoon. In beginsel behoeven deelnemingen in andere rechtspersonen niet aan mij voorgelegd te worden. Door het Bouwfonds worden echter activiteiten ondernomen, die op grond van het interim toezichtsbeleid worden aangeduid als nevenactiviteiten en wel aan mij ter goedkeuring zouden moeten worden voorgelegd. Zoals echter ook uit het antwoord op vraag 2 blijkt, is van een aan mij ter goedkeuring voorleggen van deze activiteit (nog) geen sprake. Een definitieve opvatting mijnerzijds zou ook pas dan aan de orde zijn. Met vragensteller ben ik wel van mening, dat dit soort activiteiten van corporaties – om genoemde redenen – een kritische benadering verdienen. Los daarvan dient ook gewaakt te worden voor verbindingen van corporaties die tot concurrentie-belemmerend huisaannemerschap leiden. Helaas is het niet mogelijk gebleken u de antwoorden voor 26 oktober te doen toekomen.	 Volkshuisvesting, Ruimtelijke Ordening en Milieubeheer
 KVR10473.xml	 1999	 CDA	 Vragen over instelling, taak en datum van eindrapport van de werkgroep kostenvergoeding leden van Gedeputeerde Staten (minister Peper van BZK heeft in het Aanhangsel van de Handelingen 1998-1999, nr. 1977 vermeld dat hij deze werkgroep in zal stellen). Zie ook het Aanhangsel van de Handelingen 1999-2000, nr. 64.	 Op welke termijn verwacht u de in antwoord op Kamervragen van 3 september jl. bedoelde werkgroep in te stellen? Hoe zal de taakopdracht aan de werkgroep concreet gaan luiden? Bent u van mening dat boekhoudkundige eenduidigheid en transparantie in de kostentoerekening van representatiekosten van leden van GS, de toezichthoudende rol van Provinciale Staten versterkt? Zal boekhoudkundige eenduidigheid en transparantie in de kostentoerekening van representatiekosten van leden van GS onderdeel vormen van de taakopdracht van de werkgroep? Op welke termijn zal de werkgroep haar opdracht beëindigen? Wanneer kan de Kamer rapportage hierover tegemoet zien? Aanhangsel Handelingen, nr. 1977, Vergaderjaar 1998–1999.	 De fiscale besluitvorming met betrekking tot het onderzoek naar de onderbouwing van de vaste kostenvergoedingen van lokale- en provinciale politieke ambtsdragers heeft inmiddels plaatsgevonden. De uitkomst van deze toetsing leidt ertoe dat de huidige vaste kostenvergoedingen van gemeenteraadsleden, wethouders, provinciale statenleden en gedeputeerden in de belastingheffing betrokken zullen worden. De door mij aangekondigde werkgroep is inmiddels aan de slag gegaan. De werkgroep beziet welke wijzigingen binnen het huidige systeem van kostenvergoedingen gewenst en noodzakelijk zijn. Dit betreft zowel de mogelijkheid van vaste kostenvergoedingen in de toekomst alsook criteria waaraan eventueel bij de gemeente of provincie te declareren andere kosten moeten voldoen. Daarbij speelt ook een rol dat bestuurders veelal gebruik kunnen maken van voorzieningen die door gemeente of provincie beschikbaar worden gesteld. Boekhoudkundige eenduidigheid en transparantie in de kostentoerekening van representatiekosten van de leden van gedeputeerde staten kan de mogelijkheid van zinvolle interprovinciale vergelijking vergroten. Het behoort echter tot de autonomie van de afzonderlijke provinciale staten om te beslissen in hoeverre boekhoudkundige eenduidigheid aandacht behoeft. Zoals ik reeds in mijn antwoord op de vragen van 17 augustus jl. heb aangegeven is naar mijn oordeel de bevordering van transparantie in de kostentoerekening een belangrijk onderdeel van de herbezinning op het huidige systeem van kostenvergoedingen. De aangekondigde werkgroep zal een helder overzicht opstellen met betrekking tot de declaratie van kosten. Wat de boekhoudkundige eenduidigheid betreft ben ik van mening dat dit een interne aangelegenheid betreft van de provincies zelf. Eind dit jaar zal ik bestuurlijk overleg met de betrokkenen voeren waarbij een toekomstig systeem van kostenvergoedingen het onderwerp van gesprek zal zijn. De uitkomsten van dit bestuurlijk overleg zullen mede bepalen wanneer de taak van de werkgroep kan worden beëindigd. Ik zal de Kamer te zijner tijd van de resultaten op de hoogte stellen.	 Binnenlandse Zaken en Koninkrijksrelaties
 KVR10474.xml	 1999	 SP	 Vragen over het door de burgemeester van Rotterdam ingestelde onderzoek naar aanleiding van signalen van fraude op het gemeentehuis.	 Bent u op de hoogte van de resultaten van het door de burgemeester van Rotterdam ingestelde onderzoek naar aanleiding van signalen van fraude op het gemeentehuis? 1, 2 Zo ja, sinds wanneer bent u van die resultaten op de hoogte? Bent u dan bereid de Tweede Kamer in te lichten over die resultaten? Zo neen, waarom niet? Acht u, gezien uw verantwoordelijkheid voor de integriteit van het bestuur, een grondig en onafhankelijk onderzoek gewenst? Hebt u redenen, gezien vanuit uw vorige functie en uw persoonlijke betrokkenheid bij dit onderwerp, daartoe initiatieven te nemen? Radio Rijnmond, 24 september 1999 Algemeen Dagblad, 30 september 1999	 Ja. Aan mij is ter informatie een afschrift gezonden van de brief van het college van B&W aan de leden van de gemeenteraad dd. 29 september 1999 (bijgevoegd). Het gemeentebestuur van Rotterdam is verantwoordelijk in deze kwestie. Uit de in het antwoord op vraag 1 genoemde brief blijkt dat de Commissie tot Onderzoek van de Rekening (COR) besloten heeft uitwerking te geven aan het verzoek om het declaratiegedrag van en het gebruik van gemeentelijke faciliteiten door de leden van het college en de raad te onderzoeken. De resultaten van dit onderzoek zouden moeten worden afgewacht zo meent het college. Inmiddels heeft de Commissie tot Onderzoek van de Rekening op 18 oktober jl. een plan van aanpak voor het onderzoek naar de bestuurskosten voorgesteld (bijgevoegd). Voorwerp van het onderzoek zijn de uitgaven van burgemeester en wethouders – en soms raadsleden – en het gebruik van gemeentelijke faciliteiten door het college. Onderzocht wordt de rechtmatigheid, de doelmatigheid en het functioneel zijn van de uitgaven. Daarbij zal worden onderzocht in hoeverre de regelgeving en de procedures in de praktijk zijn gevolgd. De periode waarop het onderzoek betrekking heeft loopt van 1986 tot en met 30 juni 1999. Voor de uitvoering van het onderzoek zal opdracht worden verstrekt aan een extern accountantskantoor. Het voornemen is dat de rapportage wordt afgerond in februari 2000.	 Binnenlandse Zaken en Koninkrijksrelaties
 KVR10475.xml	 1999	 CDA	 Vragen naar aanleiding van een bericht in de Gelderlander van 25 september 1999 over de resultaten van de periodieke gezondheidsonderzoeken van de afdeling Jeugdgezondheidszorg van de GGD Nijmegen.	 Hoe beoordeelt u de resultaten van de periodieke gezondheidsonderzoeken van de afdeling Jeugdgezondheidszorg van de GGD Nijmegen? Is dit onderzoek naar uw mening representatief en is er ander onderzoek bekend waarmee de resultaten vergeleken kunnen worden? Duiden de uitkomsten er op dat er frequenter schoolbezoeken door schoolartsen moeten worden afgelegd en is daar extra geld voor nodig? Kunt u uw oordeel motiveren? Heeft de school een specifieke functie bij het signaleren van de door de GGD Nijmegen geconstateerde problemen en zo ja, hoe kan zij deze taak waarmaken? Is het onderwijs voldoende toegerust om de leer- en gedragsproblemen die het gevolg kunnen zijn van gezondheids- en psycho-sociale problemen van de leerlingen het hoofd te bieden? Wat wordt er ondernomen om de gesignaleerde problemen op te lossen? De Gelderlander, 25 september 1999	 Het rapport van de GGD Regio Nijmegen is gebaseerd op bestaande registratiegegevens, die zijn verzameld via reguliere preventieve gezondheidsonderzoeken IPGO’s). Deze PGO’s zijn uitgevoerd door jeugdartsen en -verpleegkundigen bij de vijfjarigen, de 10/11-jarigen en klas 1 van het voortgezet onderwijs. In het aangehaalde krantenartikel wordt een tweetal een in het rapport vermelde nuanceringen op de bevindingen niet genoemd. Het rapport wijst op het subjectieve aspect dat aan de beoordeling van de gezondheidsproblemen vastzit. Hoewel de uitkomsten van het onderzoek een bruikbaar inzicht geven in de omvang van de besproken gezondheidsproblemen, kunnen deze niet beschouwd worden als indicator van de gezondheidssituatie. Een vergelijking met andere gemeenten, wijken of scholen geeft een onjuist beeld. Daarnaast wordt in het rapport geconstateerd dat het begrip gezondheid meer is dan enkel de aan- of afwezigheid van gezondheidsproblemen. Juist voor een GGD die zich voor een belangrijk deel richt op collectieve preventie, is informatie over de leefstijl minstens zo belangrijk. Om deze reden wordt de werkwijze van de jeugdgezondheidszorg door de GGD herbezien, waarbij ook aandacht zal zijn voor de inpassing van het verzamelen van leefstijlinformatie. Ik onderschrijf deze nuanceringen. Zoals opgemerkt betreft het een rapportage over bestaande registratie-gegevens, die ook in die context beoordeeld moet worden. Individuele GGD-en kunnen over de door hen verzamelde PGO-gegevens rapporteren. Deze rapporten zijn niet altijd landelijk beschikbaar. Dit geldt wel voor een aantal recente, landelijk uitgevoerde onderzoeken, zoals Jeugd, feiten en cijfers 1999 van het Centraal Bureau voor de Statistiek (1 april 1999), de NIBUD-rapportage over gedrag en gezondheid van scholieren (1 juli 1999) en het deze maand door TNO Preventie en Gezondheid gepubliceerde rapport Peilingen in de jeugdgezondheidszorg. PGO-peiling 1997–1998. Van deze peiling maakt de psychosociale gezondheid van 1-15 jarigen een belangrijk onderdeel uit. De vraag naar een al dan niet frequenter schoolbezoek door schoolartsen kan worden beantwoord na de definitieve vaststelling van het basispakket jeugdgezondheidszorg, waarover de Sectie Jeugdgezondheidszorg onder voorzitterschap van mevr. J. van der Giessen momenteel een advies voorbereidt. Om deze reden heb ik de bevindingen van het rapport van de GGD Regio Nijmegen onder de aandacht van de Sectie gebracht. Het advies van de Sectie verwacht ik medio december. Waar mogelijk kom ik hier in de reeds toegezegde beleidsnotitie over de positionering van de ouder- en KindZorg eind dit jaar op terug. De school heeft formeel geen taak om gezondheidsproblemen bij kinderen te signaleren. In de praktijk zal een leerkracht nog al eens ouders van een leerling attenderen op mogelijke gezondheidsproblemen. zoals bijv. problemen met het gezichtsvermogen. Ook kan de leerkracht aan de schoolarts, wanneer deze de school bezoekt, vragen extra aandacht te besteden aan bepaalde leerlingen wanneer de leerkracht gezondheidsproblemen vermoed. Ik maak hierbij de kanttekening dat blijkens het peilingenonderzoek (zie het antwoord op vraag 3) de leerkracht een beperkte rol speelt als informatiebron voor vermoedens van psychosociale problemen door de jeugdarts en -verpleegkundige. Het JGZ-systeem (dossier, eerdere contacten met kind, ouders en collega’s) is wat dit betreft belangrijker. Het aanpakken van leer- en gedragsproblemen van kinderen maakt deel uit van het onderwijsproces op school. In het kader van Weer samen Naar School werken reguliere en speciale scholen voor basisonderwijs samen in een samenwerkingsverband WSNS. Het samenwerkingsverband stelt een zorgplan op waarin de deelnemende scholen afspraken vastleggen over de wijze waarop de scholen omgaan met leerlingen die extra zorg behoeven. Het zorgplan beschrijft de inrichting van de zorgstructuur en de inzet van het zorgbudget voor het samenwerkingsverband. Scholen sluiten daarbij aan op het schoolplan, waarin op schoolniveau aangegeven wordt welke hulp geboden kan worden en wanneer een beroep gedaan zal worden op bovenschoolse afspraken. Er is daarbij een ruim begeleidings- en nascholingsaanbod voor scholen beschikbaar. Een school kan zich bij specifieke problemen bijvoorbeeld laten bijstaan door een schoolbegeleidingsdienst. Uit het eerder genoemde Peilingen-onderzoek van TNO Preventie en Gezondheid blijkt dat wat psychosociale problemen bij kinderen van 1–19 jaar betreft de meest voorkomende activiteit van de JGZ bestaat uit het geven van geruststelling of advies aan ouders en/of kind. De GGD Regio Nijmegen doet in een separate aanvulling op haar rapport per binnen de gemeente participerende GGD aanbevelingen. Deze variëren van het niet noodzakelijk achten van het nemen van specifieke maatregelen tot onder andere een ruimere inzet van jeugdmaatschappelijk werk, het inzetten van een schoolpsycholoog, cursussen sociale vaardigheden, verbeteren van de verkeersveiligheid en opvoedingsondersteuning.	 Volksgezondheid, Welzijn en Sport (VWS)
 KVR10476.xml	 1999	 VVD	 Vragen naar aanleiding van het besluit van het College voor de Toelating van Bestrijdingsmiddelen om per 1 januari 2000 nagenoeg alle toepassingen van koperbevattende houtverduurzamingsmiddelen in te trekken.	 Heeft het College voor de Toelating van Bestrijdingsmiddelen besloten om per 1 januari a.s. nagenoeg alle toepassingen van koperbevattende houtverduurzamingsmiddelen in te trekken? Zijn de economische gevolgen van deze besluiten voorzien in de bedrijfseffectentoets, die, zoals aangegeven in het Beleidsplan Niet-Landbouwbestrijdingsmiddelen moet zijn uitgevoerd voorafgaand aan de invoering van het BMNL (Besluit Milieutoelatingeisen Niet Landbouwbestrijdingsmiddelen in juli 1998)? Sorteren de verbodsmaatregelen van het CTB alleen effect als die vergezeld gaan van importverboden om het vermeende milieunadeel te voorkomen? Hoe verhouden zich deze importmaatregelen met de beginselen van het vrije verkeer van goederen binnen de Europese Unie? Voorziet het BMNL niet in een afweging van nut en risico, terwijl de Europese Biocidenrichtlijn (98/8/EG) – die voor 14 mei volgend jaar in de Nederlandse wetgeving moet zijn geïmplementeerd – de voordelen van het gebruik wel in de afweging betrekt? Acht u een dergelijke belangenafweging wenselijk en, zo ja, hoe vindt die dan op dit moment plaats? Heeft de Inspectie Milieu Hygiëne in 1996 bij haar handhavingsonderzoek vastgelegd dat de sector houtverduurzaming de afspraken uit 1992 met de minister van Volkshuisvesting, Ruimtelijke Ordening en Milieubeheer inzake het milieuverantwoord maken van het productieproces goed is nagekomen? Hoe kan deze tientallen miljoenen guldens kostende operatie rendabel worden als aan deze sector de noodzakelijke houtverduurzamingsmiddelen worden ontnomen? Welke alternatieve bestrijdingsmiddelen zijn er per 1 januari beschikbaar? Wat zijn hiervan dan de financieel economische effecten voor het bedrijfsleven? Bent u bereid de CTB-besluiten in zoverre te heroverwegen, dat, indien een importverbod moet worden afgekondigd om de vermeende negatieve milieueffecten in Nederland te voorkomen, de datum van invoering van de beperking c.q. beëindiging van de in het geding zijnde toelatingen zal samenvallen met het finale EU-besluit over de notificatie van zo’n importverbod? Bent u bereid tot heroverweging van de CTB-besluiten indien zou blijken dat een importverbod niet de instemming van de Europese Commissie krijgt? Vergelijkbare besluiten zijn genomen met betrekking tot creosaat en koperhoudende aangroeiwerende verven. Daar geldt dezelfde problematiek Kamerstuk 25 054, 8 oktober 1996	 	 Volksgezondheid, Welzijn en Sport (VWS)
 KVR10477.xml	 1999	 GPV	 Vragen naar aanleiding van het bericht in Binnenlands Bestuur van 17 september 1999 dat het aantal illegale casino''s de laatste twee jaar verdubbeld zou zijn.	 Is het aantal illegale casino’s de laatste twee jaar verdubbeld, resulterend in meer dan vijftig bekend zijnde illegale casino’s in meer dan dertig gemeenten? Verplicht de aan de Wet op de kansspelen ten grondslag liggende zogenaamde kanalisatiegedachte u niet tot een krachtig optreden tegen deze speelholen? Wilt u bevorderen dat het Openbaar Ministerie een einde maakt aan deze, bijna publieke, overtredingen van de geldende wettelijke regels? Wilt u in overleg met de gemeenten bezien of meer mogelijkheden kunnen worden geschapen om met behulp van gemeentelijke bevoegdheden een beleid van preventie tegen illegale casino’s te voeren? Acht u het verwijt van de stichting Holland Casino terecht dat Justitie en gemeenten te weinig actie ondernemen tegen het zwarte gokcircuit? Binnenlands Bestuur, 17 september 1999	 Op de vraag naar het aantal illegale casino’s is, door het ontbreken van harde informatie, geen antwoord te geven. Het College van toezicht op de kansspelen en het Nederlands Kansspel Platform hebben opdracht gegeven voor een breed onderzoek naar de aard en de omvang van het illegale gokcircuit in Nederland. Zij verwachten dat het onderzoek eind volgend jaar afgerond zal zijn. Als ik de beschikking heb over de resultaten van dit onderzoek, zal ik de Kamer daarover informeren. Zoals ook aangegeven in mijn antwoord op de op 4 maart 1999 door het lid Van den Doel gestelde vragen (Kamervragen met antwoord 1998–1999, nr. 1193, TK) is handhaving van de Wet op de kansspelen primair de verantwoordelijkheid van de lokale driehoek. Het lokale driehoeksoverleg bepaalt in het kader van het integraal veiligheidsbeleid of en, zo ja, op welke wijze (bestuurlijk, civiel, strafrechtelijk of een combinatie hiervan) wordt opgetreden en welke capaciteit hiervoor – gezien de door het overleg gestelde prioriteiten – kan worden ingezet. Uitgangspunt hierbij is dat het strafrechtelijk instrumentarium wordt ingezet als uiterste middel, aanvullend op de inzet van het civiele en/of bestuursrechtelijke instrumentarium. Ondanks de lokale beslissing omtrent prioriteitstelling heeft intensivering van de handhaving van de Wet op de Kansspelen mijn aandacht. Voorts kan ik u wijzen op het onlangs bij het arrondissementsparket te Amsterdam operationeel geworden landelijk expertisecentrum, dat zich onder meer richt op de kansspelen. Doel van het centrum is onder meer kennis en ervaring op dit terrein te bundelen en daarmee een beter beeld te kunnen vormen van de problematiek van illegale casino’s. Het rapport van de werkgroep Kansspelen herijkt, zoals u dat heeft ontvangen op 1 oktober 1997, geeft een uitgebreide beschrijving van onder andere de bevoegdheden van de gemeenten bij het bestrijden van illegale casino’s. In beginsel zouden deze bevoegdheden voldoende moeten zijn voor een beleid (van preventie) tegen illegale casino’s. In de praktijk blijkt dat de benodigde expertise voor doelmatig gebruik van deze bevoegdheden niet altijd voorhanden is. Op mijn ministerie worden thans initiatieven genomen om, samen met onder andere de VNG, te komen tot een handboek, dat de deskundigheid bij vooral gemeenten en politiekorpsen over de mogelijkheden die hen op dit terrein ter beschikking staan, kan bevorderen.	 Justitie
 KVR10478.xml	 1999	 PvdA	 Vragen over de investeringen in een nieuwe containerterminal in de Amsterdamse haven. en de ruimtelijke en economische ontwikkeling van het Noordzeekanaalgebied in verhouding tot die in de Rotterdamse havens.	 Is de subsidie van de Gemeente Amsterdam van 282 miljoen gulden voor een nieuwe containerterminal in de Amsterdamse haven t.b.v. het bedrijf Ceres conform de Nederlandse en Europese mededingingsregels? Hoe beoordeelt u de voorgenomen ontwikkelingen in het Amsterdamse Noordzeekanaalgebied met betrekking tot de capaciteit van achterlandverbindingen en het modal-shift beleid? Heeft u ook kennis genomen van de recente CPB-NEI-notitie «Randvoorwaarden voor een economische onderbouwing van een verbeterde zeetoegang voor het Noordzeekanaalgebied» van 18 mei 1999? In hoeverre beïnvloedt de CPB notitie het beleid van het kabinet in zake publiek-private samenwerking bij het MIT project Zeepoort IJmond? Wanneer kan de Kamer bericht hierover van u tegemoet zien? Wat is uw mening over de prognose dat de inzet op sterke groei van bulk- en containerstromen in het Amsterdam Noordzeekanaalgebied voornamelijk ten koste zal gaan van de Rotterdamse haven? Hoe beziet u de ruimtelijke en economische ontwikkelingen in het Amsterdam Noordzeekanaalgebied in verhouding tot die in de Rotterdamse havens en Zuid-West Nederland, mede in het licht van de recente besluitvorming in de Ministerraad over het Project Mainport Rotterdam? Hoe verhouden zich de Amsterdamse plannen tot het mainportbeleid, gericht op concentratie van mainportgerichte activiteiten in de Rotterdamse haven en Schiphol? Op welke wijze spelen de containerhaven in Amsterdam, de MIT Planstudie project Zeepoort IJmond een rol bij de ontwikkeling van de Vijfde Nota Ruimtelijke Ordening? Aanhangsel Handelingen, nr. 1525, Vergaderjaar 1998–1999. Persbericht CPB van 18 mei 1999, www.cpb.nl De Telegraaf, 30 juni 1999, p. 9 Amsterdamse editie Volkskrant, 21 mei 1999	 Het door de gemeenteraad van Amsterdam genomen besluit behelst de financiering, tezamen met het bedrijf Ceres, van een investering in een nieuwe containerterminal. In verband daarmee zullen aan de terminalexploitant marktconforme, geïndexeerde tarieven voor de huur van de terminal en de kaden in rekening worden gebracht. Deze wijze van handelen sluit aan bij de ideeën in het Groenboek Zeehavens over doorberekening van kosten aan gebruikers en het Nederlandse standpunt terzake. Van strijd met Nederlandse en Europese mededingingsregels is geen sprake. De maximale capaciteit van onderhavige containerterminal bedraagt 610.000 containers per jaar. Amsterdam verwacht dit aantal geleidelijk aan te bereiken rond het jaar 2010. Over het achterlandvervoer en de infrastructurele belasting is informatie verstrekt bij het raadsbesluit van Amsterdam betreffende de aanleg van de containerterminal. Hieruit blijkt dat, uitgaande van een aandeel zee-zeevervoer en een modal split verhouding in de ordegrootte van Rotterdam en Antwerpen, de capaciteit van de (achterland)verbindingen voor de aan- en afvoer van de te verwachten aantallen containers geen problemen oplevert. De mogelijkheden om met een op modal shift gericht beleid (van weg naar water en rail) een vergelijkbare modal split als in Rotterdam en Antwerpen te bereiken zijn mijns inziens in de Amsterdamse situatie geringer, omdat het daar om aanzienlijk dunnere goederenstromen gaat. Het draagvlak voor regelmatige binnenvaart- en spoorshuttles is daardoor kleiner. Er dient dan ook rekening mee te worden gehouden dat het aandeel wegvervoer in Amsterdam groter kan zijn dan in Rotterdam en Antwerpen (circa 40-50%), hetgeen verhoudingsgewijs enige extra druk kan leggen op de congestie in de Amsterdamse regio, die uiteraard niet alleen wordt bepaald door een nieuwe Amsterdamse containerterminal. Bovenstaande constatering kan aanleiding vormen om met alle betrokkenen versterkt in te zetten op een op modal shift gericht beleid (van weg naar water en rail). Ja. CPB en NEI hebben geconcludeerd dat er nog geen gedegen economische onderbouwing is voor de eventuele aanleg van een nieuwe grote zeesluis bij IJmuiden. Inmiddels is aanvullend economisch onderzoek gestart teneinde de economische en financiële aspecten beter in kaart te brengen. Het moge duidelijk zijn dat het resultaat van de nadere studie mede bepalend is voor een PPS-constructie inzake Zeepoort IJmond. Naar verwachting kan ik u in de loop van volgend jaar hierover berichten. In het MIT is t/m 2010 geen geld geraamd voor een nieuwe (grote) zeesluis. Zowel in de containersector als in de bulksector, met name kolen, wordt nog een zodanige groei verwacht dat er geen aanleiding is te veronderstellen dat de ontwikkelingen in Amsterdam ten koste zullen gaan van de positie van de haven van Rotterdam. Wel ligt het voor de hand dat een deel van de containers die voor de Amsterdamse regio bestemd zijn of daaruit afkomstig zijn en nu over de weg naar en van Rotterdam worden vervoerd, in de toekomst rechtstreeks via Amsterdam zullen aankomen en vertrekken. Gezien de verschillen in frequenties en aantallen verbindingen tussen Amsterdam en Rotterdam zal dit geen groot deel zijn. De ruimtelijke ontwikkelingen in het Amsterdam-Noordzeekanaalgebied kunnen op twee niveaus worden beschouwd. Op regionaal niveau is behoud en versterking van de ruimtelijke kwaliteit van dit gebied een belangrijk aandachtspunt. Op het niveau van het Nederlandse havennetwerk, waarvan het Amsterdam-Noordzeekanaalgebied deel uitmaakt, zijn een goede afstemming en samenwerking met betrekking tot effectief en efficiënt ruimtegebruik van groot belang. Wat betreft de economische ontwikkeling is het zaak de positie van het Amsterdam-Noordzeekanaalgebied, gegeven het belang voor toegevoegde waarde en werkgelegenheid (momenteel ca. 25% van de totale Nederlandse maritieme sector), te versterken, zonder aantasting van de positie van andere Nederlandse zeehavens. De Amsterdamse plannen voor containeroverslag acht ik, gezien het bestaande en nagestreefde aandeel (respectievelijk 0.5% in 1997 en circa 3% in 2010) van de Amsterdamse haven in de containeroverslag in de Hamburg-le Havre range en mede gezien de capaciteit van de terminal, niet in strijd met het in Nederland gevoerde mainportbeleid. De Rotterdamse haven had in 1997 een marktaandeel van 30.7% in de containeroverslag, hetgeen de verschillen in posities illustreert. Het ligt in het voornemen in de Vijfde Nota Ruimtelijke Ordening in te gaan op de ruimtelijke problematiek van het Amsterdam- Noordzeekanaalgebied in het Nederlandse zeehavenbestel. Behoud en versterking van de functie van verwerkingshaven is daarbij één van de uitgangspunten.	 Verkeer en Waterstaat
 KVR10479.xml	 1999	 PvdA	 Vragen over maatregelen tegen het zwarte gokcircuit, naar aanleiding van de berichtgeving over illegale casino''s in Binnenlands Bestuur van 17 september 1999.	 Hebt u kennis genomen van de berichtgeving over illegale casino’s? Is het aantal illegale casino’s de afgelopen twee jaar verdubbeld? Ondernemen Justitie en de gemeenten te weinig actie tegen het zwarte gokcircuit? Zo neen, welke acties zijn er de laatste twee jaren ondernomen tegen illegale casino’s? Opereren de illegale exploitanten open en bloot? Zo ja, waarom wordt er door Justitie geen actie ondernomen? Bestaat er behoefte aan meer mogelijkheden tot optreden door de gemeenten? Binnenlands Bestuur, 17 september 1999	 Ja. Zoals ik ook al geantwoord heb op dezelfde vraag van de leden Van Middelkoop en Schutte d.d. 21 september jl. is op de vraag naar het aantal illegale casino’s, door het ontbreken van harde informatie, geen antwoord te geven. Het College van toezicht op de kansspelen en het Nederlands Kansspel Platform hebben opdracht gegeven voor een breed onderzoek naar de aard en de omvang van het illegale gokcircuit in Nederland. Zij verwachten dat het onderzoek eind volgend jaar afgerond zal zijn. Als ik de beschikking heb over de resultaten van dit onderzoek, zal ik de Kamer daarover informeren. Met verwijzing naar mijn antwoord op de vergelijkbare vraag van de heren Van Middelkoop en Schutte d.d. 21 september jl. is handhaving van de Wet op de kansspelen primair de verantwoordelijkheid van de lokale driehoek. Het lokale driehoeksoverleg bepaalt in het kader van het integraal veiligheidsbeleid of en, zo ja, op welke wijze (bestuurlijk, civiel, strafrechtelijk of een combinatie hiervan) wordt opgetreden en welke capaciteit hiervoor – gezien de door het overleg gestelde prioriteiten – kan worden ingezet. Uitgangspunt hierbij is dat het strafrechtelijk instrumentarium wordt ingezet als uiterste middel, aanvullend op de inzet van het civiele en/of bestuursrechtelijke instrumentarium. In dit kader is op verschillende plaatsen, zoals Rotterdam, Lelystad, in de provincie Friesland en Amsterdam, de laatste tijd opgetreden tegen illegale gokgelegenheden. Ondanks de lokale beslissing omtrent prioriteitsstelling heeft intensivering van de handhaving van de Wet op de Kansspelen mijn aandacht. Of een bepaalde gelegenheid beschouwd moet worden als een illegale gokgelegenheid, vereist een ruime mate van expertise en de inzet van relatief veel (opsporings)capaciteit. Dit wordt onder meer veroorzaakt doordat steeds nieuwe varianten op bestaande kansspelen worden bedacht, waarin een behendigheidselement wordt ingebracht, waarvan moet worden aangetoond dat het spel als kansspel aangemerkt moet worden. Daarbij moet worden bewezen dat niet behendigheid, maar kans overwegend het resultaat bepaalt. Ook het bewijzen dat een speelgelegenheid voor het publiek is opengesteld en dat bedrijfsmatig gelegenheid wordt gegeven om te spelen vergt veelal veel (opsporings)capaciteit, doordat steeds nieuwe constructies worden bedacht om dit te versluieren. Tenslotte kan ik u wijzen op het onlangs bij het arrondissementsparket te Amsterdam operationeel geworden landelijk expertisecentrum, dat zich onder meer richt op de kansspelen. Doel van het centrum is onder meer kennis en ervaring op dit terrein te bundelen en daarmee een beter beeld te kunnen vormen van de problematiek van illegale casino’s. Ook voor het antwoord op deze vraag verwijs ik naar mijn antwoord op de vragen van de leden Van Middelkoop en Schutte d.d. 21 september jl., luidend: Het rapport van de werkgroep Kansspelen herijkt, zoals u dat heeft ontvangen op 1 oktober 1997, geeft een uitgebreide beschrijving van onder andere de bevoegdheden van de gemeenten bij het bestrijden van illegale casino’s. In beginsel zouden deze bevoegdheden voldoende moeten zijn voor een beleid (van preventie) tegen illegale casino’s. In de praktijk blijkt dat de benodigde expertise voor doelmatig gebruik van deze bevoegdheden niet altijd voorhanden is. Op mijn ministerie worden thans initiatieven genomen om, samen met onder andere de VNG, te komen tot een handboek, dat de deskundigheid bij vooral gemeenten en politiekorpsen over de mogelijkheden die hen op dit terrein ter beschikking staan, kan bevorderen.	 Justitie
 KVR1048.xml	 1995	 GroenLinks	 	 Kent u de uitlatingen van mr. Steenhuis, procureur-generaal in Leeuwarden, over asielzoekers en vreemdelingen onlangs gedaan in een intern blad van de Centrale Recherche- en Informatiedienst? Deelt u de mening, dat sommige van zijn uitspraken het gevaar in zich dragen van het uitspelen van bevolkingsgroepen tegen elkaar? Deelt u de mening, dat de uitspraken van deze belangrijke ambtenaar van justitie het maatschappelijk draagvlak voor het minderheden- en asielzoekersbeleid ondermijnen? Deelt u de mening, dat de loyaliteit van deze procureur-generaal aan het regeringsbeleid alsmede zijn integriteit en geloofwaardigheid ten aanzien van het allochtone deel van de bevolking zwaar aangetast zijn? Bent u bereid zodanig afstand te nemen van de uitlatingen van deze justitie-ambtenaar, dat het hem duidelijk wordt dat hij een stap te ver is gegaan en dat herhaling wordt voorkomen? De Telegraaf, 4 januari 1995	 Ja. Ja, sommige van zijn uitspraken dragen dat gevaar in zich. Wij denken daarbij in het bijzonder aan uitlatingen die suggereren dat er een directe verbinding bestaat tussen verschillende beleidsterreinen zoals bijvoorbeeld kunst en cultuur enerzijds en het asielbeleid anderzijds. Daarbij komt dat een aantal uitspraken met betrekking tot het asielbeleid berust op onvoldoende kennis van zaken. Bij het doen van uitspraken zoals in het betreffende artikel in het blad Criterium van december 1994 dient rekening gehouden te worden met het risico dat deze uitspraken in andere media minder genuanceerd worden weergegeven. Waar het gaat om uitspraken zoals hierover bedoeld, delen wij deze mening. Wij twijfelen niet aan de loyaliteit van deze procureur-generaal aan het regeringsbeleid in het algemeen. Met hem is inmiddels een gesprek gevoerd waarin het bovengenoemde duidelijk is gemaakt.	 Justitie
 KVR10480.xml	 1999	 GroenLinks	 Vragen over personeelsvolgsystemen naar aanleiding van het artikel "Big Brother rukt op in het bedrijfsleven" in de Volkskrant van 7 oktober 1999.	 Hebt u kennisgenomen van het artikel «Big Brother rukt op in het bedrijfsleven»? Mogen bedrijven meeluisteren met zakelijke gesprekken van hun medewerkers en hebben zij toegang tot hun e-mails? Op grond van welke wetgeving hebben bedrijven deze bevoegdheden? Zijn deze regels voldoende adequaat in uw ogen? Zo neen, bent u van plan hieromtrent nadere regels te gaan stellen? Onderschrijft u de conclusie van J. Urlings van FNV-Bondgenoten dat veel werknemers en bedrijven niet op de hoogte zijn van de regels die gelden? Kunt u hier nadere gegevens over verstrekken? Zo neen, bent u voornemens dit nader te gaan onderzoeken? Op welke wijze worden bedrijven en werknemers over deze regels geïnformeerd? Volkskrant,, 7 oktober 1999	 Ja. Met verwijzing naar de antwoorden van de Minister van Justitie, mede namens de Minister van Sociale Zaken en Werkgelegenheid van 13 februari 1996, op de vragen van het lid Rabbae over afluisteren van telefoongesprekken van werknemers door de Postbank, delen wij u mede, dat de bescherming van de privacy op de werkplek naar ons oordeel primair behoort tot de verantwoordelijkheid van werkgevers en werknemers. In dit verband is de ondernemingsraad in het kader van de Wet op de ondernemingsraden een instemmingsrecht toegekend met betrekking tot besluiten tot invoering van technische of andere voorzieningen door de werkgever, die gericht zijn op of geschikt zijn voor waarneming van of controle op aanwezigheid, gedrag of prestaties van werknemers (vgl. artikel 27, lid l, sub l, WOR). Daarnaast is de Wet Persoonsregistraties (WPR) van toepassing. Voorts vormen normen en rechtsbeginselen, zoals de werking van het recht op privacy tussen werkgever en werknemer ingevolge artikel 10 van de Grondwet en artikel 8 EVRM, het «goed werkgeverschap» in het Burgerlijk Wetboek en de jurisprudentie terzake van privacy-aspecten voor werkgevers en werknemers een juridisch kader om privacy-beleid op ondernemingsniveau te ontwikkelen. Belangrijke hulpmiddelen hierbij zijn voorts nog de leidraad van de Stichting van de Arbeid inzake privacy op de werkplek (juli 1994) en de vuistregels van de Registratiekamer (nov.’96) voor het meeluisteren van telefoongesprekken van werknemers. Voor toegang van werkgevers tot de e-mail van hun werknemers geldt in beginsel hetzelfde juridisch kader, waarbij met name de nadere ontwikkeling van gedragsnormen met betrekking tot dit communicatie-medium in de praktijk door de jurisprudentie van belang is. Zie in dit verband bijvoorbeeld de uitspraak van de Rechtbank Utrecht,, 16 september 1998, NJ nr. 83. In die uitspraak wordt door de rechtbank gesteld, dat de onderhavige e-mails (i.c. privé-correspondentie, die via e-mail-aansluiting van de werkgever werd verzonden), een zodanig privé karakter hebben, dat de werkgever zich daarvan in de ontbindingsprocedure niet mag bedienen. Hier stelt de rechter dus een duidelijke norm voor het omgaan met privé e-mails in de werksituatie.Voorts is de rechtbank van oordeel, dat analoog aan artikel 13 van de Grondwet, het briefgeheim zich ook uitstrekt tot de met een persoonlijke brief vergelijkbare moderne communicatievormen, zoals in casu de betreffende e-mails. In dit verband zij voorts nog opgemerkt, dat de reikwijdte van het briefgeheim in relatie tot e-mail thans mede onderwerp van studie is in een door de Ministers van Justitie en van Binnenlandse Zaken en Koninkrijksrelaties ingestelde commissie Grondrechten in het digitale tijdperk. Ook de Registratiekamer heeft voor het gebruik van e-mail vuistregels, zij het nog voorlopige, geformuleerd. Daarnaast wordt door de Registratiekamer momenteel een studie uitgevoerd naar de privacy-aspecten van e-mail en internet. Naar verwachting zal het rapport over deze studie begin 2000 verschijnen met daarin tevens een aantal definitieve vuistregels betreffende het gebruik van e-mail en internet op de werkplek. Wij gaan er vooralsnog vanuit, dat het onder omstandigheden mogelijk moet worden geacht dat bedrijven meeluisteren met c.q. toegang hebben tot e-mails van hun werknemers en dat het geschetste juridisch kader voldoende waarborgen schept voor een adequate bescherming van de privacy van de werknemer daarbij. Ons zijn geen gegevens bekend over de mate waarin werknemers en werkgevers (on)bekend zijn met de toepasselijke regels. Voor zover hier in de praktijk sprake is van een ernstige lacune menen wij, met verwijzing naar ons antwoord op vraag 2, dat het een belangrijke verantwoordelijkheid van sociale partners op ondernemingsniveau is dat in bedoelde informatiebehoefte wordt voorzien. Wij zullen partijen in de Stichting van de Arbeid echter de gemelde problematiek onder de aandacht brengen en hen in overweging geven hieraan het nodige te doen. Specifiek voorlichtingsmateriaal over de te hanteren vuistregels wordt op aanvraag verstrekt door de Registratiekamer.	 Sociale Zaken en Werkgelegenheid (SZW)
 KVR10481.xml	 1999	 GroenLinks	 Vragen naar aanleiding van het artikel "De overheid lokt milieucriminaliteit uit" in Vrij Nederland van 10 juli 1999), over problemen in de energiesector met voorschriften om voor 1 januari 2000 PCB-houdende apparaten, met name transformatoren, te reinigen of te vervangen. PCB''s: polychloorbifenylen.	 Kent u het artikel «De overheid lokt milieucriminaliteit uit»? In hoeverre is het terecht dat de energiesector zich «overvallen voelt door de ministeriële oekaze» om voor 1 januari 2000 PCB-bevattende apparaten te reinigen of te verwijderen? Acht u het denkbaar dat de regels op grote schaal ontdoken zullen worden? Zo ja, welke acties zult u ondernemen opdat uw PCB-beleid succesvol zal zijn? Klopt de bewering dat er nog geen voorschriften zijn over de manier waarop het PCB-gehalte in transformatorolie wordt vastgesteld? Is dit een probleem voor de controle ten behoeve van de regeling verwijdering PCB’s? Acht u de kans aanwezig dat de eigenaren van de PCB-houdende apparaten op grote schaal de PCB’s zodanig zullen verdunnen dat deze onder de wettelijke normen vallen om zodoende de dure verwerking te voorkomen, zoals door het «spoelen» van transformatoren? Zo ja, wat zult u ondernemen om dit te voorkomen? Op welke wijze denkt u te voorkomen dat de verplichte dure verwerking van PCB-houdende apparaten leidt tot ontduiking van de regels? Vrij Nederland, 10 juli 1999	 Ja. De Regeling verwijdering PCB’s (Stcrt. 154, 17 augustus 1998) is de juridische implementatie van het Parcom Besluit 92/3 uit 1992. Op grond van dit besluit, dat is gebaseerd op het OSPAR-verdrag, dient Nederland maatregelen te nemen om voor het jaar 2000 alle identificeerbare PCB’s geleidelijk te laten verwijderen en zo spoedig mogelijk op een milieuhygiënisch verantwoorde wijze te laten vernietigen. Het Parcom Besluit is een uitwerking van het gelijkluidende standpunt van de Noordzee ministersconferentie van 1990. Daarnaast implementeert de Regeling de Richtlijn 96/59/EG betreffende de verwijdering van PCB’s en PCT’s uit 1996. Zowel het Parcom Besluit als de Richtlijn 96/59/EG mogen bij de branche bekend worden veronderstelt. Het is dan ook niet terecht dat de energiesector zich overvallen voelt door de Regeling verwijdering PCB’s. Wel kan ik mij voorstellen dat de energiesector zich overvallen voelt door de omvang van de problematiek. Aan het begin van de jaren negentig, ten tijde van het vaststellen van het Parcom-verdrag, bestond de indruk dat het aantal transformatoren met PCB’s in Nederland beperkt was. De laatste jaren is echter duidelijk geworden dat de problematiek veel groter is dan oorspronkelijk gedacht. Een deel van de in bedrijf zijnde transformatoren die als «PCB’s vrij» zijn gekocht, blijkt soms toch verontreinigd te zijn met kleine hoeveelheden PCB’s. Dit maakt het noodzakelijk (bijna) alle in bedrijf zijnde transformatoren (ongeveer 100 000) aan een nader onderzoek te onderwerpen om te ontdekken welke verontreinigd zijn. Ik ga ervan uit dat alle transformatoren die gevuld zijn met PCB’s, voor 1 januari 2000 zijn verwijderd of gereinigd. Om zeker te stellen dat alle andere transformatoren ook werkelijk PCB’s-vrij zijn, zullen bijna alle in gebruik zijnde transformatoren gefaseerd moeten worden onderzocht en voor zover nodig moeten worden gesaneerd. Ik ga er vanuit dat het bedrijfsleven meewerkt om analyse van de transformatoren te realiseren in een zo kort mogelijk tijdsbestek. Ik heb geen aanleiding te veronderstellen dat het bedrijfsleven de gestelde regels bewust zal ontduiken. De Inspectie Milieuhygiëne zal door steekproefsgewijze controle vanaf 1 januari 2000 hier ook op toezien. Nee. In de Ministeriële regeling verwijdering PCB’s wordt voor de bepaling van PCB’s verwezen naar de methode voor het vaststellen van het gehalte aan PCB’s genoemd in de Regeling aanwijzing gevaarlijke afvalstoffen. Op grond van de Ministeriële regeling is een apparaat PCB’s bevattend als een van de afzonderlijke PCB congeneren 28, 52, 101, 118, 138, 153 of 180 hoger is dan 0,5 mg/kg. Dit is de bepalingsgrens van de voorgeschreven analysemethode voor PCB’s. Deze bepalingsgrens ligt zo laag dat verdunnen geen reële optie is om hoge verwerkingskosten te vermijden. Door steekproefsgewijze controle van de Inspectie Milieuhygiëne zal erop worden toegezien dat de verwerking van PCB’s bevattende transformatoren op de juiste wijze zal plaatsvinden. De Ministeriële regeling bevat meldings- en registratieverplichtingen, waaronder de meldingsverplichting van een houder van een PCB’s bevattende transformator aan de inspectie Milieuhygiëne van alle reinigings- en verwijderingshandelingen. Daarnaast loopt er nu een onderzoek in de provincie Groningen in samenwerking tussen de provincie, politie en Inspectie Milieuhygiëne om meer inzicht te verkrijgen in eventuele illegale uitvoer van verontreinigde olie. Uit de regelmatige controles die de Inspectie Milieuhygiëne met haar EVOA partners uitvoert gericht op import en export van die afvalstoffen zijn er tot op heden geen aanwijzingen voortgekomen dat de regelgeving wordt ontdoken.	 Volkshuisvesting, Ruimtelijke Ordening en Milieubeheer
 KVR10482.xml	 1999	 GroenLinks	 Vragen over het gebruik van TBT (tributyltin), dat zeer giftig is en voor grote problemen zorgt in het Nederlandse zeemilieu. Greenpeace heeft op 8 september 1999 een actie gevoerd tegen het dumpen van baggerslib met TBT.	 Hebt u kennis genomen van de actie van Greenpeace tegen het dumpen van bagger met TBT op 8 september jl.? Hebt u kennis genomen van de conclusies van het RIKZ dat de concentraties TBT in de Wadden- en Noordzee hoger zijn dan toegelaten? Kunt u het RIKZ-rapport aan de kamer zenden? Wanneer verwacht u een internationaal verbod op het gebruik van TBT? Wanneer verwacht u dat de baggerslib in Nederlandse havens, door een internationaal en nationaal verbod op het gebruik, milieuveilige concentraties zal bereiken? Waarom is TBT niet meegenomen in de baggertoets, hoewel bekend is dat TBT zeer giftig is en voor grote problemen zorgt voor het Nederlandse zeemilieu? Erkent u dat het beleid inzake de dumping van TBT-houdende baggerspecie onvoldoende is, gezien de bevindingen van het RIKZ? Bent u bereid maatregelen te nemen om de dumping van met TBT vervuilde baggerspecie te verbieden?	 Ja. Ja. Het RIKZ heeft de concentraties getoetst aan de Minimumkwaliteit (MTR) als ijkpunt voor Tributyltin (TBT) in watersystemen, en geconcludeerd dat dit ruim wordt overschreden. Het RIKZ rapport met de titel «Butyltingehalten in de zoute wateren in 1998» is ter informatie bijgevoegd. Ik verwacht dat de Assembly van de Internationale Maritieme Organisatie (IMO) in november van dit jaar een resolutie zal aannemen, als voorloper van een internationaal bindend verbod (bij verdrag). De strekking van de resolutie is, dat per 1 januari 2003 het aanbrengen van TBT houdende verfsystemen op de romp van zeeschepen niet meer wordt toegestaan. Voorts dat per 1 januari 2008 geen TBT meer op de romp van zeeschepen aanwezig mag zijn. Door het nog in het milieu aanwezig zijn van voor 1/1/2003 gebruikt TBT en door naijleffecten zal een verbod op het gebruik pas op termijn leiden tot milieuveilige concentraties. TBT is niet meegenomen in de baggertoets om een aantal uiteenlopende redenen. In de Vierde Nota Waterhuishouding zijn enerzijds normen opgenomen voor de gewenste kwaliteit van het water zoals het MTR waarbij is aangegeven dat het hier gaat om een inspanningsverplichting voor de waterbeheerder en een toetsinstrument voor het brongerichte beleid. Anderzijds zijn in de Vierde Nota productkwaliteitsnormen voor baggerspecie opgenomen die gelden als toets voor het omgaan met baggerspecie. Deze laatste categorie van normen is met de Vierde Nota Waterhuishouding niet gewijzigd ten opzichte van het eerdere beleid zoals in 1993 werd vastgesteld in de Evaluatie Nota Water. Een reden hiervoor is dat in de Vierde Nota waterhuishouding is aangegeven dat de huidige normering voor baggerspecie (de klasse-indeling) verbeterd kan worden gelet op de milieurisico’s en de kosteneffectiviteit. Daarvoor moet nog worden nagegaan welk deel van de specie nog wel verantwoord verspreid kan worden en welk deel niet. De huidige normen blijven voorlopig nog van kracht in afwachting van een betere onderbouwing en meer nuancering in de verspreidingscriteria. Voorzien is dat in 2002 een nieuw beoordelingssysteem wordt ingevoerd. Bij deze nieuwe beoordeling zal ook rekening worden gehouden met effecten van TBT in de baggerspecie op het zeemilieu. Nee. De bevindingen van het RIKZ ondersteunen juist mijn beleid. Dat er te hoge gehalten TBT in het zeemilieu worden aangetroffen wordt volgens het rapport van het RIKZ nauwelijks verklaard door het storten van baggerspecie. Een maatregel om met TBT verontreinigde bagger niet meer te storten zou de effecten op zee niet veel verminderen. De maatregelen die zijn en worden genomen aan de bron zullen juist wel effect sorteren zowel op het zeemilieu als op de kwaliteit van de bagger. Daarom zal de regering zowel nationaal als internationaal dat spoor volgen. Ik noem deze maatregelen nog even in het kort: – het al vigerende Europese verbod op het gebruik van TRT-houdende verf op schepen kleiner dan 25 m; – het genoemde toekomstige verbod op basis van de IMO-resolutie voor het gebruik op zeeschepen; – maatregelen in vergunningen verleend op grond van de Wet verontreiniging oppervlaktewater aan scheepswerven; – en het met de nota Varen onder groene vlag (Voortgangsnota scheepvaart en milieu) voorgenomen convenant met de visserij. Bijlage ter inzage gelegd bij de afdeling Parlementaire Documentatie	 Verkeer en Waterstaat
 KVR10483.xml	 1999	 GPV	 Vragen over een gesprek in Jakarta van de Indonesische president Habibie en generaal Wiranto met een Molukse delegatie uit Nederland van de RMS-regering in ballingschap.	 Hebt u kennisgenomen van het gesprek in Jakarta van de Indonesische president Habibie en generaal Wiranto met een Molukse delegatie uit Nederland van de RMS-regering in ballingschap? Was u vooraf geïnformeerd over deze bijzondere ontmoeting? Wat is uw algemene oordeel over dit gesprek? Beschouwt u het als een politieke doorbraak? Is dit voor u aanleiding uw geldende beleidslijn, te weten het niet officieel ontvangen van vertegenwoordigers van de RMS-regering in ballingschap, te heroverwegen?	 Ja. Ja. Kamer- en missielid Usman Santi informeerde mij eind september over de Molukse missie naar Jakarta en daar verwachte gesprekken met onder andere voormalig president Habibie en generaal Wiranto. Ik constateer dat de Molukse missie uit Nederland in Jakarta op het hoogste niveau is ontvangen, een hoopgevend gebaar waaruit spreekt dat Jakarta openstaat voor een bijdrage vanuit de Molukse gemeenschap in Nederland aan verzoening en wederopbouw op de Molukken. De gesprekken met Habibie, Wiranto, Megawati en Rais waren geregeld door Abdurrahman Wahid, die vlak na zijn verkiezing tot president liet weten dat de nieuwe Indonesische regering bijzondere aandacht zal schenken aan de zorgwekkende ontwikkelingen in een aantal provincies, waaronder de Molukken. Voor zover bekend bevestigen de bevindingen van de missie mijn indruk dat hier sprake was van een eerste, verkennende gespreksronde. Een definitief oordeel is pas aan de orde als meer duidelijkheid bestaat over eventuele vervolggesprekken, de uitwerking van het regionale beleid van de nieuwe regering en, van groot belang voor het noodzakelijke draagvlak, de wijze waarop de bevolking van de Molukken zelf bij deze dialoog wordt betrokken. De Nederlandse regering zal deze en andere initiatieven gericht op herstel van vrede en veiligheid op de Molukken waar mogelijk ondersteunen. In dit verband wijs ik op mijn gesprek met collega Albright op 26 oktober jl., waarin ik haar bijzondere aandacht vroeg voor de situatie op de Molukken. Zoals uiteengezet tijdens het Algemeen overleg op 20 april 1999 waren en zijn vertegenwoordigers van de RMS welkom op het departement van Buitenlandse Zaken om over de zorgwekkende situatie op de Molukken te praten. Minister Van Boxtel voor Grote steden- en Integratiebeleid onderhoudt overigens als eerst verantwoordelijke de contacten met de Molukse gemeenschap in Nederland.	 Buitenlandse Zaken
 KVR10484.xml	 1999	 D66	 Vragen over het optreden van de Nederlandse delegatie bij de presentatie van het rapport over de naleving van het Verdrag voor de Kinderrechten op 8 oktober 1999 in Geneve. Bepleit wordt een beter onderbouwde reactie naar de VN over het Nederlandse beleid ten aanzien van alleenstaande minderjarige asielzoekers, met name Nigeriaanse.	 Hebt u kennis genomen van de kritiek op Nederland in het rapport over de naleving van het Verdrag voor de Kinderrechten dat op 8 oktober jl. in Geneve is gepresenteerd? Kunt u reageren op de beschuldiging dat de Nederlandse delegatie in Geneve «slecht beslagen ten ijs kwam» en dat de Nederlandse vertegenwoordigers zich «weinig professioneel opstelden»? Waarom is geen inzicht gegeven in de hoofdlijnen van het Nederlandse beleid met betrekking tot de AMA’s, zoals dat onder meer vorm krijgt in onder meer de binnenkort te verschijnen nota over AMA’s, en de aanpak van de problematiek van Nigeriaanse AMA’s in het bijzonder? Is er aanleiding naar de VN een beter onderbouwde reactie te doen uitgaan? De Volkskrant, 9 oktober 1999 Zie ook Kamervragen Hoekema cs. over verdwijnen minderjarige asielzoekers. (Ingezonden 16 september 1999)	 De regering heeft kennis genomen van de concluderende opmerkingen van het VN-Comité inzake de Rechten van het Kind en de daarin opgenomen aanbevelingen met betrekking tot de uitvoering door Nederland van de bepalingen van het VN-verdrag inzake de Rechten van het Kind. De reactie op deze aanbevelingen, die is opgesteld in overeenstemming met de betrokken bewindslieden, en de concluderende opmerkingen zelf, gaan de Kamer als bijlage bij deze brief toe, tezamen met de Nederlandse rapportage en de antwoorden op de schriftelijke vragen van het Comité naar aanleiding van die rapportage. De Nederlandse delegatie naar de 20ste zitting van het VN-Comité inzake de Rechten van het Kind was op de gebruikelijke wijze samengesteld uit (in totaal 8) vertegenwoordigers van ministeries die ook betrokken waren bij de opstelling van de rapportage en de beantwoording van de 37 schriftelijke vragen door het VN-Comité inzake de Rechten van het Kind gesteld vooruitlopend op de mondelinge behandeling, te weten Justitie, VWS, SZW, en BZ (dat de opstelling van de Nederlandse rapportages coördineert). Daarnaast waren de eveneens gebruikelijke voorzieningen getroffen voor ruggespraak van de delegatieleden met hun eigen ministeries alsmede met het Ministerie van Onderwijs, Cultuur en Wetenschappen, het Ministerie van Defensie en het Ministerie van Binnenlandse Zaken en Koninkrijksrelaties. Tijdens de anderhalve dag durende behandeling van het Nederlandse rapport werden door het Comité ruim 100 verdere mondelinge vragen gesteld aan de Nederlandse delegatie. Ondanks de zeer beperkte tijd konden op 7 na alle gestelde vragen staande de vergadering worden beantwoord. Met betrekking tot de ontbrekende antwoorden werd een schriftelijke reactie toegezegd door de delegatie. In zijn concluderende opmerkingen spreekt het Comité van een heldere en uitgebreide rapportage, van gedetailleerde schriftelijke antwoorden en aanvullende informatie verschaft tijdens de zitting, die het Comité in staat stelden de situatie van de rechten van het kind in Nederland te beoordelen. Het Comité spreekt zijn spijt erover uit dat enkele vragen onbeantwoord zijn gebleven. De conclusies van het Comité geven derhalve geen grond aan de in de vraag genoemde kwalificaties. In het Nederlandse rapport over het VN-verdrag inzake de Rechten van het Kind van mei 1997 zijn in de paragrafen 307 tot en met 315 reeds de hoofdlijnen opgenomen van het Nederlandse beleid voor alleenstaande minderjarige asielzoekers (AMA’s). In de zomer van 1999 heeft het VN-Comité inzake de Rechten van het Kind nadere vragen gesteld over de huidige situatie van de alleenstaande minderjarige asielzoekers. Het antwoord op deze vragen treft u aan onder nummer 27 van de antwoorden die u met het Nederlandse rapport heeft ontvangen. Tijdens de zitting van het Comité in Genève is tenslotte nog de vraag gesteld wat de Nederlandse overheid doet ter bescherming van minderjarigen in de opvangcentra om te voorkomen dat zij in handen vallen van mensensmokkelaars en mogelijk terecht komen in de prostitutie. Daarop is geantwoord: – Er lopen nog strafrechtelijke onderzoeken naar het verdwijnen van minderjarige asielzoekers uit opvangcentra. – In de opvangcentra wordt voorlichting gegeven aan de risicogroep, die bestaat uit alleenstaande minderjarige asielzoekers uit Nigeria, Liberia, Sierra Leone en Soedan, over de gevaren die hen kunnen bedreigen. – De minderjarigen worden onder extra toezicht geplaatst. Voorts wordt gepoogd om deze asielzoekers in de nabijheid van hun begeleiders te huisvesten. – In samenwerking met de vreemdelingendiensten wordt een signalement opgemaakt van de asielzoekers behorend tot deze risicogroep, zodat bij vermissing adequate informatie verstrekt kan worden die het opsporingsonderzoek vergemakkelijkt. – De aandacht voor de aanpak van mensensmokkelaars die verantwoordelijk zijn voor het verdwijnen van alleenstaande minderjarige asielzoekers, is geïntensiveerd en heeft in het afgelopen jaar resultaat gehad. Twee grote opsporingsonderzoeken hebben geleid tot veroordelingen door de rechter. Terzake zij verwezen naar de antwoorden op de vragen 1 en 2.	 Buitenlandse Zaken (BUZA)
 KVR10485.xml	 1999	 CDA	 Vragen naar aanleiding van de uitzending van het televisieprogramma Netwerk van 24 oktober 1999 over de mogelijke uitzetting van een Surinaams meisje dat op dit moment bij haar vader in Nederland verblijft.	 Hebt u kennisgenomen van de uitzending van Netwerk van zondag 24 oktober jl. over de mogelijke uitzetting van een Surinaams meisje dat op dit moment bij haar vader in Nederland verblijft? Is er besloten dat zij niet in aanmerking komt voor gezinshereniging? Is het waar dat de in Nederland wonende vader de voogdij over het meisje heeft en dat deze beslissing van een Surinaamse rechtbank in Nederland wordt erkend? Is bij u bekend dat het meisje aangeeft door haar stiefvader in Suriname te zijn mishandeld, terwijl zij naar hem zal moeten terugkeren? Deelt u de mening dat er daarmee voor haar in Suriname geen toekomst is weggelegd? Deelt u de mening dat de overheid waar het kinderen betreft een veilige en zorgzame thuissituatie moet kunnen bevorderen? Bent u bereid deze zaak in overweging te nemen vanuit de bij u berustende discretionaire bevoegdheid?	 Ja. Ja, in eerste aanleg en bezwaar is vastgesteld dat de betrokkene niet feitelijk behoort tot het gezin van de vader en haar in verband hiermee een verblijfsvergunning is geweigerd. Dit oordeel is door de rechter in beroep bevestigd. Ja. In de procedure is de mishandeling namens betrokkene aangevoerd maar niet onderbouwd. De rechter heeft in dit verband opgemerkt dat de gestelde mishandeling door de stiefvader, noch de daardoor veroorzaakte problemen, ten tijde van de beschikking in bezwaar nader waren geconcretiseerd. Ook nadien is zulks niet geschied. Aan de beantwoording van vraag 5 kom ik derhalve niet toe. In het algemeen ben ik van oordeel dat er een verantwoordelijkheid ligt bij de overheid om rekening te houden met de bijzondere positie van minderjarigen. Daarin voorziet ook het Nederlandse vreemdelingenbeleid. Terzake van aanvragen van minderjarigen wordt immers ook getoetst aan internationale regelgeving zoals artikel 8 van het Europees Verdrag inzake de Rechten van de Mens (family life). De tweede verblijfsaanvraag om verlening van een vergunning tot verblijf voor medische behandeling is, geheel overeenkomstig de vigerende regelgeving, wegens het ontbreken van een geldige machtiging tot voorlopig verblijf buiten behandeling gesteld. Eerst vorige week is een medische rapportage, die pas op 29 oktober 1999 door een psychiater is opgesteld, overgelegd. In deze rapportage wordt gesteld dat betrokkene psychiatrische behandeling behoeft. Gelet op deze zeer recent ontvangen informatie, over het bestaan waarvan ik door niemand die de belangen van de betrokkene behartigde tevoren ben geïnformeerd, heb ik besloten dat betrokkene een nieuwe aanvraag om verlening van een vergunning tot verblijf, mag indienen en dat zij wordt vrijgesteld van het MVV-vereiste op grond van de vrijstelling «medisch noodzakelijke zorg». Eerst nadat het Bureau Medische Advisering bij het ministerie een advies heeft uitgebracht, zal een beslissing worden genomen over de verblijfsaanvraag. Betrokkene mag overigens deze beslissing in Nederland afwachten. Ik teken hierbij aan dat zonder dit nieuwe feit een dergelijk besluit niet genomen had kunnen worden.	 Justitie
 KVR10486.xml	 1999	 GroenLinks	 Deze vragen dienen ter aanvulling op eerdere vragen van het lid Wijn (Aanh. Hand. II, 1999-2000, nr. 211).	 Bent u op de hoogte van de oproep van burgemeester IJsselmuiden van Edam-Volendam om het 14-jarige Surinaamse meisje Latoya Rijssen niet uit te zetten en bij haar vader in Nederland te laten blijven? Wat vindt u van zijn stellingname dat een minderjarig kind niet het recht van de geborgenheid van de ouders mag worden ontzegd? Deelt u de mening dat de effectieve bescherming van het belang van het kind in dit specifieke geval zwaarder hoort te wegen dan het al dan niet voldoen aan de formele eisen voor het verkrijgen van een verblijfsvergunning? Zo neen, waarom niet? Netwerk, zondagavond, 24 oktober 1999	 Ja. In het algemeen ben ik van oordeel dat er een verantwoordelijkheid ligt bij de overheid om rekening te houden met de bijzondere positie van minderjarigen. Daarin voorziet ook het Nederlandse vreemdelingenbesluit. Terzake van aanvragen van minderjarigen wordt immers ook getoetst aan internationale regelgeving zoals artikel 8 van het Europees Verdrag inzake de Rechten van de Mens (family life). Ik heb op basis van zeer recent ontvangen informatie besloten dat betrokkene een nieuwe aanvraag om verlening van een vergunning tot verblijf mag indienen en dat zij wordt vrijgesteld van het MVV-vereiste op grond van de vrijstelling «medisch noodzakelijke zorg». Eerst nadat het Bureau Medische Advisering bij het ministerie een advies heeft uitgebracht, zal een beslissing worden genomen over de verblijfsaanvraag. Betrokkene mag overigens deze beslissing in Nederland afwachten.	 Justitie
 KVR10489.xml	 1999	 GroenLinks	 Vragen over de gevolgen voor gedetineerden en hun familieleden van de strikte veiligheidsmaatregelen in de Extra Beveiligde Inrichting Nieuw Vosseveld in Vught, naar aanleiding van de opmerkingen van de Raadsheren Balkema en Vegter in het NRC-Handelsblad van 16 oktober 1999 dat het regime in de Extra Beveiligde Inrichting Nieuw Vosseveld te Vught versoepeld zou moeten worden.	 Bent u op de hoogte van de opmerkingen van de Raadsheren Balkema en Vegter dat het regime in de Extra Beveiligde Inrichting Nieuw Vosseveld te Vught versoepeld zou moeten worden? Hoe beoordeelt u de stelling dat de hardheid van het regime het gevaar in zich draagt desperado’s te kweken, ofwel een averechts effect zou hebben? Bent u bereid de suggestie over te nemen van Raadsheer Balkema om op korte termijn een onderzoek te laten verrichten naar de psychische en fysieke effecten van een lang verblijf onder de strikte veiligheidsmaatregelen (zoals aanwezig in de EBI)? Zo neen, waarom niet? Wat is uw reactie op het vorig jaar verschenen rapport van het Europees Comité ter voorkoming van folteringen, dat het EBI-regime in Vught neerkomt op «een onmenselijke behandeling» die bovendien «gevaarlijke gevangenen nog gevaarlijker maakt»? Bent u bereid de zeer strenge bezoekersregeling te verruimen? Zo neen, waarom niet? Bent u bereid de regel te veranderen dat een gedetineerde ouder zijn minderjarige kinderen slechts achter glas mag zien en niet mag aanraken? Zo neen, waarom niet? Bent u bereid tolken beschikbaar te stellen zodat delinquenten bezoek kunnen ontvangen van anderstalige familie? Zo neen, waarom niet? Wat vindt u van de kritiek van één van de geïnterviewden in het NRC-artikel dat de informatie over de vluchtinformatie oncontroleerbaar is? Bent u bereid de vluchtinformatie open te stellen voor toetsing door een onafhankelijke rechterlijke instantie? Zo neen, waarom niet? Bent u bereid deze vragen te beantwoorden voor de behandeling van de begroting van Justitie op 2 en 3 november a.s.? NRC-Handelsblad, 16 oktober 1999	 Ja, via de media heb ik kennisgenomen van de opmerkingen van de Raadsheren Balkema en Vegter. Beide personen zijn tevens lid van de Centrale Raad voor Strafrechtstoepassing, een onafhankelijke instantie die mij onder meer adviseert over het beleid in het gevangeniswezen. De Centrale Raad voor Strafrechtstoepassing heeft tot heden niet de uitgesproken mening omtrent het regime van de EBI ingenomen, zoals in de vraagstelling vervat. De stelling dat de hardheid van het regime van de Extra Beveiligde Inrichting (EBI) in Vught het gevaar in zich draagt desperado’s te kweken en aldus een averechts effect zou hebben wordt door mij overigens niet onderschreven. In de EBI wordt een zeer strikt regime gevoerd. Dit omdat in de EBI gedetineerden worden geplaatst die extreem vluchtgevaarlijk zijn dan wel vluchtgevaarlijk zijn en een onaanvaardbaar risico vormen voor de maatschappij in termen van grote maatschappelijke onrust bij een mogelijke ontvluchting. Dit betreft een zeer kleine groep gedetineerden (ongeveer 20 tot 25 van de 40 000 personen die op jaarbasis in een penitentiaire inrichting worden opgenomen), die niet op verantwoorde wijze binnen een reguliere beveiligde inrichting kunnen verblijven. Afgezet tegen de categorie personen die in de EBI verblijft en het aantal daarvan, acht ik handhaving van het aldaar gevoerde regime noodzakelijk. De selectie en plaatsingsprocedure is met extra waarborgen omkleed. Een gedetineerde kan slechts in de EBI worden geplaatst nadat een breed samengestelde selectiecommissie heeft beoordeeld dat betrokkene een dermate vlucht- en/of maatschappelijk risico vormt dat de in de EBI geldende veiligheidsmaatregelen voor betrokkene noodzakelijk zijn. Halfjaarlijks wordt opnieuw beoordeeld of een verlenging van het verblijf in de EBI nog geïndiceerd is. Hierbij geldt als uitgangspunt dat een gedetineerde, ten aanzien van wie handhaving van de geldende veiligheidsmaatregelen van de EBI niet strikt noodzakelijk zijn, niet langer in de EBI dient te verblijven en naar een regulier beveiligde penitentiaire inrichting wordt overgeplaatst. Voor de beantwoording van vraag 3 verwijs ik naar de reactie op het CPT-rapport, dat bij schrijven van 10 maart 1998, kenmerk DMD/RM-144/99, aan u is toegezonden. In deze reactie heb ik aangegeven voornemens te zijn een onderzoek te laten verrichten naar de psychische en fysieke effecten van een lang verblijf in de EBI. Dit blijkt echter een uitermate moeilijk uitvoerbaar onderzoek te zijn. Naar verwachting zal in de eerste helft van 2000 een onderzoek kunnen worden gedaan naar het beleid dat in de EBI wordt gevoerd ten aanzien van de zorg voor de psychische conditie van de gedetineerden en de wijze waarop dit beleid in de praktijk wordt vormgegeven. Dit onderzoek dient tevens antwoord te geven op de vraag of het mogelijk en haalbaar is een empirisch vervolgonderzoek uit te voeren naar de mogelijke effecten van een extra beveiligd regime op de psychische conditie van (ex)gedetineerden. Aan de hand van de uitkomsten van voormeld onderzoek zal nader bekeken worden of het mogelijk en/of zinvol is een vervolgonderzoek uit te voeren naar de psychische conditie van (ex)EBI-gedetineerden. De kwetsbaarheid van de beveiliging van de EBI is met name gelegen in de contacten die gedetineerden met de buitenwereld hebben. De strakke regulering van deze contacten, waarbij als uitgangspunt geldt dat alle contacten met de buitenwereld volledig controleerbaar dienen te zijn, is een onmisbaar onderdeel van de integrale veiligheid in de inrichting. Op grond van de huidige regelgeving kan een EBI-gedetineerde eenmaal per maand bezoek ontvangen van eerstegraads familieleden en/of de vaste levenspartner zonder scheiding door middel van een doorzichtige wand. Minderjarige kinderen kunnen onder begeleiding van een volwassene op bezoek komen bij een EBI-gedetineerde. Indien de minderjarige begeleid wordt door een eerstegraads familielid van de betreffende gedetineerde, kan de minderjarige, onder dezelfde voorwaarden, gebruik maken van de bezoekmogelijkheid zonder doorzichtige scheidingswand. Verruiming van de bezoekregeling is niet mogelijk zonder afbreuk te doen aan het uitgangspunt dat de contacten met de buitenwereld volledig controleerbaar dienen te zijn. Daar dit uitgangspunt een van de cruciale punten in de integrale beveiliging van de inrichting vormt, is een verruiming van de bezoekregeling niet mogelijk. In de EBI wordt zeer frequent gebruik gemaakt van tolken, teneinde gesprekken met anderstalige familieleden en relaties mogelijk te maken. Het staat gedetineerden vrij met relaties in een Europese standaardtaal, het Turks of Marokkaans te communiceren. Uitbreiding van de communicatiemogelijkheden met andere talen, inclusief de daarbij voorkomende dialecten, brengt een niet te overbruggen logistiek probleem met zich mee. Ten aanzien van andere talen kan niet structureel worden voorzien in een betrouwbare tolk (gescreend), die aan een erkend vertaalbureau verbonden is. Gelet op het specifieke karakter van de EBI is het van essentieel belang dat gesprekken op zeer korte termijn vertaald kunnen worden, zodat tijdig kan worden ingegrepen indien de inhoud van het contact met personen van buiten duidt op risico’s ten aanzien van de veiligheid of de orde in de inrichting. Belangrijke indicatoren om het vlucht- en/of maatschappelijk risico van een gedetineerde vast te stellen zijn de gegevens omtrent de ernst en aard van het delict, gegevens omtrent ontvluchtingen en ontvluchtingspogingen gedurende/tijdens de lopende of eerdere detenties, alsmede informatie en tips van externe instanties die door het Gedetineerde Recherche informatiepunt (meldpunt GRIP) zijn geverifieerd op betrouwbaarheid en actualiteit. Aan de oprichting van het meldpunt GRIP heeft de wens ten grondslag gelegen het onderzoek voor de veelal anonieme tips over de voorbereiding van ontvluchtingen te coördineren. Het bestaande spanningsveld dat deze informatie moeilijk te controleren is, wordt door mij onderkend. Dat neemt niet weg dat deze informatie van belang is om een inschatting te kunnen maken van de vluchtgevaarlijkheid van een gedetineerde en het veiligheidsrisico dat een ontsnapping dan wel een bevrijding meebrengt. Derhalve is ernaar gestreefd een waarborg te creëren voor de controleerbaarheid van de informatie die bij politie, justitie of penitentiaire inrichtingen wordt ontvangen en waarin anderzijds evenzeer de zo noodzakelijke bronbescherming kan worden gewaarborgd. Indien informatie dermate vertrouwelijk is dat deze niet aan betrokkene openbaar kan worden gemaakt, dient de informatie door de Landelijk Officier van Justitie te worden getoetst. Indien de Landelijke Officier de informatie voldoende betrouwbaar heeft bevonden, speelt deze een rol bij de vaststelling van de mate van vluchtgevaarlijkheid van de gedetineerde. Indien betrokkene (mede) op grond van deze informatie in de EBI wordt geplaatst, kan hij tegen de beslissing in beroep bij de beroepscommissie uit de Centrale Raad voor Strafrechtstoepassing, een onafhankelijk rechtelijke instantie. Gelet op het bovenstaande ben ik van mening dat er voldoende waarborgen zijn vastgesteld om te voorkomen dat een gedetineerde op grond van vertrouwelijke informatie ten onrechte als vluchtgevaarlijk wordt aangemerkt. Ja.	 Justitie (JUS)
 KVR1049.xml	 	 Unie 55+	 Betreft onderzoek naar AOW-gerechtigden met een ongehuwdenpensioen.	 Waaruit bestaan de «aanwijzingen» waarop de Sociale Verzekeringsbank het onderzoek naar de «AOW-fraude» baseert, dat door dhr. Schaafsma in zijn nieuwjaarsrede is aangekondigd? Steunt u de wijze van dit presentatie van dit onderzoek, in aanmerking genomen dat deze uitspraken onrust en misverstand konden oproepen, en dat er nog geen werkelijke gegevens bekend zijn? Op welke wijze zal het onderzoek plaatsvinden? Welke definitie van «samenwonen» zal bij dit onderzoek worden gehanteerd? Persbericht Sociale Verzekeringsbank, 4 januari 1995	 Een van handhavingsrisico’s binnen de AOW is gelegen in het feit dat de hoogte van de AOW-uitkering afhankelijk is van de leefvorm waarvan de AOW-gerechtigde deel uitmaakt. Een alleenstaande AOW-er ontvangt namelijk 70 procent van het netto minimumloon, terwijl een gehuwd of ongehuwd samenwonende een 50 procentsuitkering ontvangt. Financieel gezien kan het derhalve voordeliger zijn om zich als alleenstaande te presenteren. Teneinde inzicht te krijgen in dit handhavingsrisico, heeft de Sociale Verzekeringsbank in de loop van 1994, bij een districtskantoor, een verkennend onderzoek uitgevoerd naar de mate waarin het risico van een onjuiste vaststelling van de leefvorm zich voordoet. Het resultaat van dit verkennend onderzoek geeft, gestaafd door steekproeven bij twee andere districtskantoren, voldoende reden om een integraal onderzoek op te zetten waarbij alle districtskantoren worden betrokken. Zoals reeds uit het antwoord op de eerste vraag naar voren komt heeft de Sociale Verzekeringsbank op basis van bekend zijnde gegevens tot een integraal onderzoek naar leefvormenfraude besloten. De wijze waarop de Sociale Verzekeringsbank dit onderzoek heeft gepresenteerd, heeft mijn steun. In het kader van een effectieve handhaving, waarbij ik in dit verband met name denk aan de fraudepreventie, kan het zeer zinvol zijn om een onderzoek van te voren aan te kondigen. Bovendien vind ik niet dat de wijze van presentatie zodanig is dat onrust en misverstand is opgeroepen. Mensen die de AOW-gerechtigde leeftijd hebben bereikt staan nog volop in het leven en dienen als volwaardige burgers te worden behandeld. Dat betekent echter ook dat ook zij niet alleen op hun rechten maar ook op hun plichten kunnen worden aangesproken. Een AOW-er die zijn feitelijke leefsituatie heeft doorgegeven aan de Sociale Verzekeringsbank hoeft zich niet aangesproken te voelen. De doelgroep van het onderzoek betreft AOW-gerechtigden met een ongehuwdenpensioen, die hun woonadres delen met een ander bij de Sociale Verzekeringsbank geregistreerde persoon met een AOW- of een AWW-pensioen. Deze personen zullen een vragenlijst ontvangen. Mocht daarop niet worden gereageerd dan zullen ze nogmaals worden benaderd. Bij dit onderzoek zal de definitie van «samenwonen» zoals die in de AOW is neergelegd worden gehanteerd. Deze definitie is te vinden in artikel 1 AOW, derde en vierde lid, en luidt als volgt: 3 In deze wet en de daarop berustende bepalingen worden mede als gehuwd of als echtgenoot aangemerkt, niet gehuwde personen van verschillend of gelijk geslacht, die duurzaam een gezamenlijke huishouding voeren, tenzij het betreft personen tussen wie bloedverwantschap in de eerste of tweede graad bestaat. 4 Van een gezamenlijke huishouding, bedoeld in het derde lid, kan slechts sprake zijn indien twee ongehuwde personen gezamenlijk voorzien in huisvesting en bovendien beiden een bijdrage leveren in de kosten van de huishouding dan wel op andere wijze in elkaars verzorging voorzien.	 Sociale Zaken en Werkgelegenheid
 KVR10491.xml	 1999	 SP	 Vragen over het getekende executiebevel voor Mumia Abu-Jamal in de Verenigde Staten.	 Kent u het bericht dat Gouveneur Rich van Pennsylvania (VS) het executiebevel voor Mumia Abu-Jamal heeft getekend en de executiedatum heeft vastgesteld op 2 december a.s.? Bent u bekend met het feit dat Mumia Abu-Jamal nog enkele weken de tijd heeft om een federaal beroep aan te tekenen zodat op grond hiervan dit executiebevel slechts dient om Abu-Jamal op «death-watch» te zetten zonder dat op 2 december tot executie kan komen? Deelt u de mening dat Pierre Sané, secretaris generaal van Amnesty International, dat het tekenen van het executiebevel gelijk staat aan marteling omdat het slechts leidt tot onnodig lijden van een gevangene omdat bij voorbaat vaststaat dat het bevel vernietigd zal worden? Zo ja, heeft u uw Amerikaanse ambtsgenoot van uw mening op de hoogte gebracht of bent u van plan dat alsnog te doen? Bent u bereid zich op Europees niveau in te spannen voor een gezamenlijk protest tegen het in toenemende mate uitvoeren van de doodstraf in de VS en tegen de geplande executie van Mumia Abu-Jamal in het bijzonder? Persbericht Internationaal Secretariaat van Amnesty International, 14 oktober 1999 (zie bijlage)	 Mij is bekend dat Gouverneur Ridge van Pennsylvania een executiebevel voor Mumia Abu-Jamal heeft getekend en de executiedatum heeft vastgesteld op 2 december a.s. Het is in de VS niet ongebruikelijk dat een gouverneur van een Staat een executiebevel tekent voordat de betrokken terdoodveroordeelde alle federale beroepsmogelijkheden heeft uitgeput. Het speciale gevangenisregime is ontegenzeggelijk een zware last voor de terdoodveroordeelde en het executiebevel kan wellicht omschreven worden als prematuur. Het lijkt echter – mede gezien internationaal gangbare terminologie – niet terecht om in deze zaak te spreken van marteling. Dit neemt niet weg dat in onderhavige zaak onze aandacht wel degelijk mede uitgaat naar humanitaire aspecten. Het zorgwekkende probleem van de doodstraf in de VS stelt Nederland regelmatig aan de kaak. Bij voorkeur samen met de EU-partners, alle principiële tegenstanders van de doodstraf. We doen dat zowel in internationale fora alsook in directe contacten met de VS. De EU-ambassades in de VS hebben terzake regelmatig overleg. Recent – tijdens de OVSE Toetsingsconferentie die van 20 september tot 1 oktober te Wenen plaatsvond – is het onderwerp doodstraf nog eens expliciet aan de orde gesteld. In bijzondere individuele gevallen wordt, zodra de executiedatum bekend is, geprobeerd de plaatselijke Amerikaanse autoriteiten over te halen tot strafomzetting. Sinds 1998 geschiedt dat in principe als gezamenlijke EU-actie. De zaak van de heer Abu-Jamal heeft al sinds lange tijd de aandacht van Nederland en de overige EU-lidstaten. Wanneer de executie inderdaad ophanden zal zijn, is een gezamenlijke EU-démarche waarschijnlijk.	 Buitenlandse Zaken (BUZA)
 KVR10493.xml	 1999	 CDA	 Vragen naar aanleiding van het bericht ''200 Pabo-studenten zoeken stageplaatsen'' in de Gelderlander van 21 september 1999 over Pabo Groenewoud in Nijmegen. Deze vragen dienen ter aanvulling op eerdere vragen van het lid Van Bommel (zie Aanh. Hand. II, 1999-2000, nr. 216).	 Hebt u kennis genomen van het bericht: «200 Pabo-studenten zoeken stageplaatsen»? Bent u bekend met de problematiek van de Nijmeegse Pabo Groenewoud en kunt u aangeven welke maatregelen u gaat nemen? Komt de problematiek van de Nijmeegse Pabo ook bij andere Pabo’s voor? Zo ja, kunt u aangeven wat uw aanpak in deze is? Deelt u de zorg van de Pabo Groenewoud dat de hoge werkdruk in het onderwijs er toe leidt dat scholen geen stagiaires willen aannemen omdat de begeleiding te veel tijd kost? Kunt u dat toelichten? Wat is de relatie met de recent in de Kamer besproken nota «Maatwerk voor morgen»? Deelt u de mening dat een tekort aan stageplaatsen voor Pabo-studenten een ernstige bedreiging vormt voor het totale onderwijsbeleid (groepsgrootteverkleining, WSNS, etc)? Wat is uw mening hieromtrent? De Gelderlander, 21 september 1999 Kamerstuk 23328, nr. 56 Kamerstuk 23328, nr. 44	 Ja. Neen. Eventuele specifieke problematiek van de lerarenopleiding van de Hogeschool van Arnhem en Nijmegen, locatie Nijmegen, is mij niet bekend anders dan via genoemd krantenartikel. Zoals ik in mijn brief aan de instellingen voor basisonderwijs van 26 maart 1999 aangaf, ga ik ervan uit dat de scholen en de lerarenopleiding de Inspectie van het Onderwijs inschakelen, wanneer de problematiek onoplosbaar lijkt. Ik heb via de Inspectie geen signalen ontvangen als zou de problematiek zich ook op andere lerarenopleidingen basisonderwijs voordoen. Ik heb daarentegen van de coördinator van het landelijk stageproject vernomen dat een redelijk representatieve inventarisatie hem leerde dat er vrijwel geen problemen zijn. Zoals ik in antwoord op vragen van mw. Ross-van Dorp op 29 juli 1999 reeds stelde, ben ik van mening dat de bijzondere omstandigheden die tezamen de componenten «werkdruk» vormen, alleen per school kunnen worden beoordeeld. Daartoe dient het overleg met de inspectie dat ik in het antwoord op de tweede vraag reeds vermeldde. De groei van het aantal studenten aan de lerarenopleiding basisonderwijs dateert reeds van voor de nota Maatwerk voor Morgen. Ik meen niet dat er sprake is van een relatie. Neen. Ik ben ervan overtuigd dat alle betrokkenen, in het bijzonder ook het basisonderwijs, het belang van het opleidingsonderdeel «beroepspraktijk» met het oog op optimale beroepsvoorbereiding onderschrijven. Ik zie mede daarom geen rechtstreekse relatie tussen de hoeveelheid stageplaatsen en de kans op slagen van het totale onderwijsbeleid dan wel deelterreinen van onderwijsbeleid. Aanhangsel Handelingen, 1629, vergaderjaar 1998–1999.	 Onderwijs, Cultuur en Wetenschappen
 KVR10496.xml	 1999	 GroenLinks	 Vragen naar aanleiding van het feit dat NIZA samen met partners in Nederland, Duitsland en Engeland een campagne start om een eind te maken aan de handel in grondstoffen door deelnemers aan gewapende conflicten in Afrika.	 Bent u op de hoogte dat NIZA, met partners in Nederland, Duitsland en Engeland een campagne start om een eind te maken aan de handel in grondstoffen door deelnemers aan gewapende conflicten in Afrika? Bent u bereid deze campagne te ondersteunen? Heeft in de praktijk de VN-Resolutie 1176 weinig effect doordat de export illegaal, bijvoorbeeld via Zambia en andere buurlanden gaat? Zo ja, bent u bereid in VN-verband regeringen daarop aan te spreken? Welke aanbevelingen van Dhr. Fowler kunnen van pas zijn om de illegale diamanthandel via buurlanden en bijvoorbeeld België aan banden te leggen? In hoeverre wordt België op haar verantwoordelijkheden gewezen gezien het feit dat de VN-resolutie 1176 door de Europese Unie bindend is verklaard? Ziet u mogelijkheden om in EU-verband de diamanthandel in Antwerpen te controleren? Zo ja, welke? In hoeverre vindt u het opzetten van monitoring units een serieuze optie om de diamanthandel in Antwerpen te controleren? Heeft de Nederlandse regering enig inzicht in de hoeveelheid diamanten uit oorlogsgbieden die direct of indirect uiteindelijk in Nederland komen? In hoeverre is het mogelijk Nederlandse handelaren inzicht te laten verschaffen via «social corporate responsability» over de herkomst van hun goederen, in dit geval de diamant? Bijlage onderhands aan bewindspersoon toegezonden Brief Dhr. Fowler (voorzitter sanctions committee Veiligheidsraad) 28 juli 1999 naar aanleiding van zijn bezoek aan Europa	 De campagne van het NiZA en de daarbij betrokken partners is mij bekend. De campagne met het doel een eind te maken aan de handel in grondstoffen door deelnemers aan gewapende conflicten in Afrika, met name waar een effectievere naleving van mandatoire sancties van de VN-Veiligheidsraad wordt beoogd, vind ik zeer zinvol. Sinds 1 juli 1998 is het op basis van resoluties 1173 en 1176 van de VN-Veiligheidsraad verboden direct of indirect diamanten in te voeren uit Angola, indien deze niet zijn voorzien van een certificaat van oorsprong, afgegeven door de Angolese regering. In de praktijk blijkt handhaving van deze mandatoire maatregel van de VN-Veiligheidsraad niet eenvoudig. Het VN-sanctiecomité, dat belast is met de controle op de naleving van de sancties door de lidstaten, heeft zich dit jaar met steun van Nederland intensief ingespannen om de werking en handhaving van de sancties tegen Angola te verbeteren. De voorzitter van betreffend sanctiecomité, Ambassadeur Fowler, heeft regeringen en betrokken instanties aangesproken op hun verplichting tot naleving van VN-sancties. Naar aanleiding van zijn besprekingen heeft Fowler twee rapporten opgesteld waarin concrete aanbevelingen zijn opgenomen. Volledigheidshalve zijn kopieën van beide rapporten bijgevoegd. Ik ondersteun de door Ambassadeur Fowler geformuleerde aanbevelingen die uitgaan van een brede aanpak en zowel de regionale (nr. 4, 8, 9, 10) als de internationale (nr. 6, 7, 11, 19) aspecten van sanctienaleving benadrukken. Het is verheugend dat, onder meer als gevolg van de inspanningen van Ambassadeur Fowler, de grootste internationale diamanthandelaar De Beers, zeer recent heeft besloten geen diamanten afkomstig uit Angola meer in te kopen. Op 28 juli 1998 heeft de Raad van Ministers van de EU Verordening 1705/98 aangenomen, waarin het VN sanctieregime tegen UNITA in Europees recht is vastgelegd. Zoals bekend werken Europese verordeningen rechtstreeks zonder dat omzetting in nationale regelgeving noodzakelijk is. Voor de controle op de naleving zijn de nationale autoriteiten van de individuele lidstaten verantwoordelijk. Ingevolge artikel 8 van de Verordening stellen de Commissie en de lidstaten elkaar in kennis van de krachtens deze verordening getroffen maatregelen en van andere terzake dienende gegevens waarover zij in verband met de verordening beschikken, zoals schending van de sancties of problemen met de handhaving daarvan. De Commissie kan daarop passende maatregelen voorstellen. De regering is bereid, mede ter ondersteuning van de onderhavige campagne, de kwestie van de naleving en effectiviteit van de sancties in algemene zin ter sprake te brengen tijdens EU-overleg. Ambassadeur Fowler heeft in zijn aanbeveling 7 voorgesteld dat de door de Veiligheidsraad ingestelde expert-panels dienen na te gaan of het aanstellen van een aantal monitors bij de belangrijkste diamantbeurzen zinvol is. Het is zaak de aanbeveling in dezen van betreffende expert-panels af te wachten. De regering beschikt niet over gegevens waaruit is op te maken hoeveel diamanten in Nederland binnenkomen en kan derhalve ook niet aangeven hoeveel diamanten daarvan oorspronkelijk uit oorlogsgebieden afkomstig zijn. In Nederland is de strafbaarstelling van overtredingen van het sanctieregime geregeld via het Sanctiebesluit Angola 1998. Omdat een verbodsbepaling van toepassing is, bestaat geen ruimte voor zelfbeperkende maatregelen door het bedrijfsleven.	 Buitenlandse Zaken
 KVR10497.xml	 1999	 GroenLinks	 Vragen over de besluitvorming rond de verbreding van rijksweg A15, naar aanleiding van het artikel ''Rijkswaterstaat legt op A15 basis voor extra rijstroken'' (Cobouw, 17 september 1999).	 Hebt u kennisgenomen van het artikel «Rijkswaterstaat legt op A15 basis voor extra rijstroken»? Welk weggedeelte, met welke lengte wordt er exact verbreed? Hoe is het mogelijk dat een rijksweg feitelijk verbreed wordt, zonder dat de procedure van de tracéwet en de milieu-effectrapportage wordt doorlopen? Waarom is het nodig om ten behoeve van de tijdelijke werkzaamheden de weg zodanig in omvang en kwaliteit te verbreden als ware er besloten tot een wegverbreding met twee extra rijstroken? Worden de twee extra stroken op het kwaliteitsniveau van de rest van de weg gebracht? Deelt u de mening van uw projectleider dhr. D. H. Smits dat deze verbreding «handig» is voor het geval u in de toekomst besluit de verbreding door te laten gaan? Worden er voor deze verbreding investeringen gepleegd die strikt genomen niet noodzakelijk zouden zijn voor deze voorziening van de werkzaamheden, doch vooruitlopen op besluitvorming over een verbreding van de A15? Op welke wijze zijn de milieueffecten van deze verbreding onderzocht en bij de besluitvorming hieromtrent betrokken (verlies aan aanwezige natuurwaarden, bodemarchief, hydrologische effecten, etcetera)? Cobouw, 17 september 1999	 Ja. Het project «A15, reconstructie aansluitingen bij Hardinxveld-Giessendam en Sliedrecht» omvat globaal het verbeteren van twee wegaansluitingen (Wijngaarden en Nieuweweg), het aanleggen van één nieuwe wegaansluiting (Zwijnskade) en het verwijderen van één bestaande wegaansluiting (Sliedrecht-Centrum) in de gemeenten Papendrecht, Sliedrecht en Hardinxveld-Giessendam. Op de wegvakken tussen de aansluitingen worden geen activiteiten gepleegd. De weg blijft 2 x 2 rijstroken. Ter hoogte van de aansluitingen en de geluidsschermen wordt voldoende ruimte gelaten voor een eventuele toekomstige verbreding; daar kan binnen deze ruimte een verbreding naar 2 x 3 rijstroken met twee vluchtstroken worden ingepast indien daartoe zou worden besloten. De aangehouden marge is een normale marge voor nieuwe bouwwerken. De huidige weg kent 2 x 2 rijstroken met (over het grootste deel) vluchtstroken. In de situatie ná reconstructie van de wegaansluitingen zal de weg eveneens uit 2 x 2 rijstroken bestaan. Er vindt derhalve geen verbreding met rijstroken plaats. Tijdens de uitvoering van het project zijn op deze drukke weg op één rijbaan steeds vier rijstroken beschikbaar voor het verkeer. Twee rijstroken voor de ene rijrichting, twee rijstroken voor de andere rijrichting. Dit geeft meer veiligheid voor de wegwerkers omdat de werkzaamheden zich dan op de andere rijbaan concentreren en het beperkt de verkeershinder tijdens de werkzaamheden. Op één rijbaan worden daarom vier (versmalde) rijstroken met snelheidsbeperking gecreëerd. In de eindsituatie is er geen sprake van extra rijstroken. Het kunnen beschikken over voldoende ruimte bij de aansluitingen is van belang in relatie tot een eventuele verbreding van de weg. Een beslissing tot verbreding van de weg met één of meer rijstroken zal alleen volgens de regels, zoals vastgelegd in de Tracéwet, worden genomen en is daarmee MER-plichtig. Het gaat om doelmatige investering. Het project omvat het verbeteren van de aansluitingen met bijbehorende werken en loopt niet vooruit op een eventuele wegverbreding. Er wordt tegen geringe meerkosten een hogere uitgave in de toekomst voorkomen mocht tot verbreding worden besloten. Ook bij toekomstig groot onderhoud kan gewerkt worden volgens de methode zoals beschreven in het antwoord op vraag vier. Het project betreft het aanpassen van enkele wegaansluitingen. Daarvoor zijn geen andere milieu-effecten onderzocht dan gebruikelijk is bij deze werkzaamheden (geluid). Bij plaatsing van het geluidsscherm, dat op basis van autonome sanering in opdracht van de gemeente Sliedrecht door RWS wordt gebouwd, is wel gekeken naar de gevolgen van de extra bermbreedte voor de te treffen geluidwerende maatregelen van eventuele toekomstige aanpassingsopties, indien daartoe besloten zou worden.	 Verkeer en Waterstaat
 KVR10498.xml	 1999	 GroenLinks	 Vragen over het gebruiksplan van Schiphol voor 2000, dat (deels) uitgaat van een voorgestelde ontwerp-aanwijzing, terwijl de inspraak nog loopt en de parlementaire behandeling nog moet plaatsvinden.	 Wanneer gaat u het gebruiksplan Schiphol voor het jaar 2000 al dan niet goedkeuren? Hoe kan het gebruiksplan reeds (deels) uitgaan van de door uw voorgestelde ontwerp-aanwijzing, hoewel de inspraak nog loopt en parlementaire behandeling nog plaats moet vinden? Wat gebeurt er als naar aanleiding van de inspraak dan wel de parlementaire behandeling de ontwerp-aanwijzing wordt gewijzigd? Moet Schiphol in dat geval een bijgesteld gebruiksplan opstellen? Kunt u de «in overleg met uw departement gekozen benadering (...) van de nog te ontwerpen nieuwe zone» die met de voorgestelde aanwijzing zijn beslag zal krijgen met de antwoorden meesturen, zoals genoemd in de brief van de heer Cerfontaine van 6 september aan de minister van Verkeer en Waterstaat bij het gebruiksplan 2000? Hoe beoordeelt u de op pagina 14 gedane uitspraak van Schiphol dat ook bij de nieuwe aanwijzing zone-overschrijdingen niet zijn uit te sluiten? Wanneer zijn de slots voor het winterseizoen 1999–2000 verdeeld? Hoeveel slots zijn er uitgegeven voor deze periode? Wanneer worden de slots voor het zomerseizoen 2000 verdeeld? Hoeveel slots zijn er uitgegeven voor deze periode? Welke rechten kunnen de luchtvaartmaatschappijen hieraan ontlenen? Kunt u garanderen dat bij de parlementaire behandeling van de ontwerp-aanwijzing u nog geen toezeggingen heeft gedaan die afwijken van de ontwerp-aanwijzing praktisch onmogelijk maakt?	 Ik heb op 1 november 1999 het gebruiksplan Schiphol 2000 partieel vastgesteld en wel voorzover de verwachte geluidsbelasting past binnen de begrenzing van de 35 K-etmaal-zone en 26 LAeq-nacht-zone, zoals vastgesteld in de huidige aanwijzing. Schiphol heeft gemeend dit te moeten doen omdat in de loop van het nieuwe gebruiksplanjaar de zonewijziging definitief wordt. Overigens heb ik aan de Schiphol Group als aanvulling op het ingediende gebruiksplan de vergelijking van het geprognosticeerde verkeer met de huidige zones gevraagd, dit om de toets met die vigerende zones mogelijk te maken. Nadat de nieuwe aanwijzing (en daarmee de nieuwe zones) zijn vastgesteld zal ik het gebruiksplan Schiphol 2000 opnieuw toetsen om vast te stellen of het geprognosticeerde gebruik binnen de (dan) vigerende zones past. Als zou mogen blijken dat dit leidt tot een gewijzigd gebruik van de luchthaven of het gebruiksplan overschrijdingen met de nieuwe zones vertoont zal Schiphol een gewijzigd gebruiksplan moeten indienen én zonodig operationele maatregelen moeten treffen om overschrijding van de zones te voorkomen. De door de heer Cerfontaine in zijn brief van 6 september genoemde «gekozen benadering» staat verwoord in een brief van de Schiphol Group van 21 juli 1999 (in bijlage gevoegd) . Mijn departement heeft naar aanleiding van die brief in mondeling contact aan de luchthaven Schiphol laten weten de gekozen benadering logisch te vinden maar dat bij de beoordeling van het gebruiksplan de vigerende zones als toetsingskader dienen. Uitdrukkelijk heeft mijn departement op dat moment geen voorschot genomen op de in het kader van de eventuele vaststelling van het gebruiksplan te nemen besluiten. Bij de beantwoording van uw vraag 2 heb ik reeds aangegeven wat ik van de gekozen benadering vind en hoe ik daarmee omga. Door optimale sturing (het betreft hier vooral de sturingsparameters «baanbeschikbaarstelling» en «baanpreferentie») en het aantal slots dat wordt vrijgegeven is het gebruik van de luchthaven (zo goed mogelijk) beheersbaar gemaakt. Schiphol geeft aan dat factoren als wind en zicht prominent (en onbeheersbaar) blijven en lokaal overschrijdingen kunnen veroorzaken (en elders in de zone onderschrijdingen). Dit is mijns inziens oplosbaar door bijvoorbeeld minder volume toe te laten. Ik meld u dat er geen sprake meer zal zijn van een gedoogbeleid. De slots voor het winterseizoen 1999–2000 zijn verdeeld tijdens de slotsconferentie van de International Air Transport Association (IATA) die van 10 tot 16 juni van dit jaar plaatsvond. Op basis van de toen door luchtvaartmaatschappijen aangevraagde slots heeft de luchthaven aangegeven dat de coördinator voor deze periode 168 000 slots kon uitgeven. De praktijk wijst uit dat niet alle aan maatschappijen op basis van hun plannen voor een bepaald seizoen toegewezen slots, als gevolg van onvoorziene omstandigheden, in werkelijkheid ook worden gebruikt. Daarom wordt een vorm van overboeking door de slotcoördinator gehanteerd. Absolute voorwaarde bij deze werkwijze is dat het aantal in een seizoen uitgevoerde vliegbewegingen de door AAS afgegeven «declared capacity» voor dat seizoen niet mag overschrijden. De coördinator betracht in zijn werkwijze derhalve terughoudendheid om te voorkomen dat een dergelijke situatie zich voordoet. Sedert de introductie van slotallocatie op Schiphol is het aantal benutte slots in alle gevallen ruim onder de door AAS afgegeven «declared capacity» gebleven. De slots voor het zomerseizoen 2000 zullen worden verdeeld tijdens de IATA conferentie die van 11 tot 18 november 1999 zal plaatsvinden. Voor deze periode is door AAS nog geen capaciteit aan de coördinator ter beschikking gesteld. Derhalve zijn voor het zomerseizoen 2000 ook nog geen slots aan luchtvaartmaatschappijen uitgegeven. In zijn algemeenheid geldt dat slots die eenmaal aan luchtvaartmaatschappijen zijn toegewezen op grond van de internationale slotallocatie systematiek niet meer kunnen worden ingetrokken. Ik verwijs hiervoor naar de beantwoording van uw vraag 3. Het gebruik van de luchthaven nu, wordt getoetst aan de vigerende zones. Zo ook zal het gebruik van de luchthaven straks, worden getoetst aan de dan geldende zones en zal door mij wanneer daar aanleiding toe is handhavend worden opgetreden. Bijlage ter inzage gelegd bij afdeling Parlementaire Documentatie	 Verkeer en Waterstaat
 KVR10499.xml	 1999	 RPF	 Vragen over het feit dat Wegener na het overnemen van de VNU-bladen meer dan de helft van de regionale dagbladmarkt beheerst.	 Hebt u zich bij de beantwoording van de vragen van de leden Atsma en Leers gerealiseerd dat Wegener door de overname van de VNU-bladen weliswaar niet de grens overschrijdt van éénderde van de totale dagbladmarkt maar wel meer dan de helft van de regionale markt beheerst? Wordt zo wel recht gedaan aan de geest van het voormalige herenakkoord tussen de dagbladuitgevers? Bent u van mening dat de Mededingingswet voldoende garanties biedt voor het voorkomen van ongewenste concentratie in de dagbladenmarkt? Krijgt dat uitsluitend handen en voeten via de NMA of hebt u nog andere instrumenten? Moet er gezien de feitelijke verdeling tussen de landelijke en de regionale kranten in nieuwsaanbod en in abonnementen- en advertentiemarkt, voor de beoordeling van de concentratie in de dagbladenmarkt geen onderscheid gemaakt worden tussen beide segmenten? Zo nee, waarom niet? Deelt u de zorg dat als gevolg van de overname van de VNU-dagbladengroep door Wegener het nieuwsaanbod van de regionale pers te veel wordt gemonopoliseerd? Acht u die monopolisering bedreigend voor het pluriforme nieuwsaanbod in de regionale pers? Zo ja, welke middelen hebt u om dit proces van monopolisering tegen te gaan, c.q. de pluriformiteit te stimuleren? Betekent de overname een verslechtering van de positie van de kleine zelfstandige kranten, onder meer door beperking van de mogelijkheden tot samenwerking op redactioneel gebied? Zo ja, bent u bereid voor kranten die door deze fusie in de knel raken, vormen van steun in het leven te roepen? Aanhangsel Handelingen, 46, Vergaderjaar 1999–2000. De dagbladuitgevers hebben in 1993 afgesproken dat geen hunner, tenzij onder bijzondere omstandigheden, meer dan een derde van de dagbladenmarkt zou beheersen. Dit zogeheten herenakkoord waarin de regionale en nationale dagbladen als één geheel werden beschouwd, is ontbonden toen de Mededingingswet in werking is getreden Zie onder meer hoofdartikel Friesch Dagblad, 8 september 1999	 Ja. Zoals uit voetnoot 2 bij deze vraag blijkt, hebben de dagbladuitgevers bij het opstellen van hun Code voor Dagbladconcentraties (1993) geen onderscheid gemaakt tussen landelijke en regionale dagbladen: deze zelfregulering had betrekking op de totale dagbladmarkt in Nederland. De voorgenomen verkoop van VNU-dagbladen aan Wegener en Telegraaf lijkt niet strijdig met deze – sedert 1998 ongedaan gemaakte – zelfregulering, aangezien de grens van éénderde van de totale dagbladmarkt met deze transacties niet wordt overschreden. Dat zal blijken uit de behandeling van deze zaak door de Nederlandse Mededingingsautoriteit (NMA). De directeur-generaal van de NMA heeft op 18 oktober jl. bepaald dat voor de overname van VNU-dagbladen door Wegener Arcade een vergunning is vereist. Na een eerste onderzoek concludeert de NMA, dat er als gevolg van de voorgenomen overname een machtspositie zou kunnen ontstaan of worden versterkt op de relevante lezersmarkten voor (regionale) dagbladen en op de markten voor advertenties met een regionaal en lokaal bereik in regionale dagbladen en huis-aan-huisbladen. Daardoor kan de daadwerkelijke mededinging op de Nederlandse markt of een deel daarvan significant worden belemmerd. De NMA heeft 13 weken om nader te onderzoeken of de overname inderdaad zal leiden tot een economische machtspositie. Wanneer het gaat om het voorkomen van (een versterking van) ongewenste concentraties en economische machtsposities, is het toezicht door de NMA op grond van de Mededingingswet het enige instrument. Zoals uit het antwoord op vraag 2 blijkt, onderzoekt de NMA de gevolgen van de voorgenomen overname op de relevante lezersmarkten voor (regionale) dagbladen en op de markten voor advertenties met een regionaal en lokaal bereik in regionale dagbladen en huis-aan-huisbladen. De NMA maakt daarmee een onderscheid tussen het landelijk en het regionaal segment van de dagbladmarkt, alsmede een onderscheid tussen de lezersmarkt en de advertentiemarkt. In het vervolgonderzoek zal de NMA ook de concurrentiedruk van andere media betrekken. Zoals reeds aangegeven in de beantwoording van Kamervragen van de leden Atsma en Leers over dit onderwerp (Aanhangsel Handelingen 46, vergaderjaar 1999–2000) zijn de gevolgen van de voorgenomen transacties voor de pluriformiteit moeilijk te voorspellen: dat hangt af van de wijze waarop Wegener Arcade resp. het Telegraaf-concern met hun (mogelijke) nieuwe aanwinsten zullen omgaan. Het hangt ook af van eventuele voorwaarden die de NMA verbindt aan een vergunning voor de beoogde transacties. In het antwoord op vraag 2 is reeds aangegeven dat het toezicht door de NMA het enige instrument is ter voorkoming van ongewenste concentraties en economische machtsposities. Waar het gaat om stimulering van pluriformiteit in de (dagblad)pers wijs ik naar het Bedrijfsfonds voor de Pers: dat heeft op grond van de Mediawet ten doel «het handhaven en bevorderen van de pluriformiteit van de pers, voor zover die van belang is voor de informatie en opinievorming» (artikel 123 Mediawet). Het Bedrijfsfonds voor de Pers heeft bij brief van 8 oktober jl. gewezen op de mogelijke gevolgen van de voortschrijdende persconcentraties voor de zelfstandige kleinere kranten. Een afschrift van die brief voeg ik bij; kortheidshalve moge ik daarnaar verwijzen. Mochten deze kleinere kranten – al dan niet als gevolg van de onderhavige transacties – in de knel geraken, dan kunnen zij een beroep doen op het Bedrijfsfonds voor de Pers. Bijlage ter inzage gelegd bij afdeling Parlementaire Documentatie	 Onderwijs, Cultuur en Wetenschappen
 KVR1050.xml	 1995	 CDA	 Betreft vragen over formulier ''Mededeling van omvorming tot nevenvestiging''	 Is de toelichting op het formulier «Mededeling van omvorming tot nevenvestiging» (CFI 54052), luidende: «Indien de gekozen hoofdvestiging als zelfstandig instituut (...) op de teldatum 1 oktober t-1 door minder dan het ingevolge artikel 107a van de wet vereiste aantal leerlingen werd bezocht, is het niet mogelijk deze school als hoofdvestiging aan te merken.» volledig? Ziet deze toelichting niet over het hoofd dat een bijzondere school of een openbare school – en dus ook een hoofdvestiging – niet alleen in stand kan blijven als zij voldoet aan de opheffingsnorm van artikel 107a van de Wet op het basisonderwijs, maar ook als zij voldoet aan het bepaalde in artikel 107, vierde of vijfde lid, van de wet? Wat doet u om de door de toelichting op bedoeld formulier gewekte verkeerde indruk weg te nemen? Wat zult u doen indien een bevoegd gezag naar aanleiding van de in vraag 3 genoemde correctie alsnog besluit een school om te vormen tot nevenvestiging met ingang van 1 augustus 1995, maar daarvan niet tijdig voor 1 februari 1995 mededeling kan doen?	 Nee, de toelichting is niet volledig. In de toelichting had moeten worden opgenomen dat een nevenvestiging door fusie dient te worden verbonden aan een basisschool die zelfstandig aan de opheffingsnorm voldoet of zelfstandig kan blijven op grond van artikel 107, eerste, vierde en vijfde lid van de Wet op de basisonderwijs (school in de eerste vijf schooljaren van de bekostiging, enige school van de richting binnen 5 kilometer en tenminste 50 leerlingen of enige openbare school binnen 10 kilometer over de weg gemeten. Ja, zie voor een verdere toelichting het antwoord op vraag 1. Bij herdruk van de formulieren zullen deze op dit punt worden aangepast. In de publikatie van 14 december 1994, kenmerk CFI/I/INS-94/138N, zoals gepubliceerd in Uitleg Mededelingen OCen W nr. 31a van 21 december 1994 heb ik hetgeen onder vraag 1 staat vermeld, aan de schoolbesturen kenbaar gemaakt. Mede gezien de onder vraag 3 genoemde publikatie ga ik er vanuit dat bij de schoolbesturen de vereiste kennis aanwezig is om tijdig, dat wil zeggen voor 1 februari, een verzoek tot omvorming van een basisschool tot nevenvestiging, in te dienen. Indien desondanks een verzoek na die datum zal worden ingediend ben ik genoodzaakt, mede gezien het fatale karakter van de in de wet opgenomen termijnen, een dergelijk verzoek buiten behandeling te laten.	 Onderwijs, Cultuur en Wetenschappen
 KVR10500.xml	 1999	 SP	 Vragen van het lid Poppe, ingezonden 21 oktober 1999 (299001380), en aanvullende vragen van het lid Crone, ingezonden 21 oktober 1999 (2990001400), naar aanleiding van het onderzoeksrapport ''Wie bepaalt, betaalt'', waaruit blijkt dat bij monsterneming en analyse van onder andere bodemmonsters en afval gesjoemeld zou worden door milieuadviesbureaus om tot een voor de opdrachtgever gunstiger resultaat te komen.	 Kent u de berichten naar aanleiding van het onderzoekrapport «Wie bepaalt, betaalt», waaruit blijkt dat bij monsterneming en analyse van onder andere bodemmonsters en afval gesjoemeld zou worden om tot een voor de opdrachtgever gunstiger resultaat te komen? Zijn laboratoria, milieu-advies en ingenieursbureaus, afvalmakelaars, afvalhandelaren en projectontwikkelaars betrokken bij regelovertreding? Is het waar dat in voorkomende gevallen analyseresultaten van bodem- en afvalonderzoeken worden aangepast, geen grondmonsters worden genomen op de juiste plaats, en afvalstoffen op papier omgevormd worden tot «nuttig toepasbaar»? Zo ja, wat betekent dit voor het bodemsanering- en afvalbeleid van de afgelopen jaren? Welke en hoeveel onterechte vergunningen voor afval export en grond- en bodemgebruik zijn verstrekt? Kent u ook het antwoord van 23 juni 1997 op mijn aanvullende vragen van 3 juni 1997, over het concurreren van onderzoekbureaus uitsluitend op prijs, om geen verdere maatregelen te nemen zonder al een beeld te hebben van kwaliteitsverbetering? Zo ja, is «de inzet» van uw voorganger om tot kwaliteitsverbetering te komen door accreditatieprogramma’s (AP’s) in te stellen en te implementeren reeds uitgevoerd en hoe verhoudt zich dat dan met het nu wederom gebleken gesjoemel met onderzoeken en onderzoeksresultaten? Bent u bereid onmiddellijk vergaande maatregelen te nemen onder andere zoals in de vragen van 23 juni 1997 is voorgesteld, om de betrouwbaarheid van overheidsbeslissingen inzake bodemonderzoek en afvalexportvergunningen te herstellen? Zo ja, aan welke maatregelen moet worden gedacht? Zie bijgaand persbericht Aanhangsel Handelingen nr. 1434, vergaderjaar 1996–1997. Vragen van het lid Crone (PvdA) aan de minister en staatssecretaris van Volkshuisvesting, Ruimtelijke Ordening en Milieubeheer en de minister van Justitie over de bodemsanering en het afvalbeleid. (Ingezonden 21 oktober 1999) Kunt u inzicht geven in hoeveel kopers van grond, particulieren of gemeenten/provincies benadeeld zijn door malafide praktijken van milieuadviesbureaus bij keuringen, omdat hun grond toch vervuild blijkt te zijn? Is het waar dat de zelfregulering van deze bureaus grote gaten vertoont en frauduleuze handelingen niet uitsluit? Bent u bereid te bevorderen dat er een sluitende kwaliteitsbewaking komt van verklaringen over de bodemkwaliteit, bijvoorbeeld door alleen bonafide advies- en onderzoeksbureaus te erkennen (door middel van een keurmerk) en daarop onafhankelijk toezicht in te stellen? Is het Openbaar Ministerie reeds langer op de hoogte van malafide adviespraktijken? Zo ja, waarom is dan niet eerder tot actie overgegaan? Bent u bereid zo nodig de wetgeving aan te passen zodat deze malafide praktijken strafbaar worden? Radio 1 Journaal, 18 oktober 1999	 	 Volkshuisvesting, Ruimtelijke Ordening en Milieubeheer
 KVR10501.xml	 1999	 GroenLinks	 Vragen betreffen berichten over dalende verwijderingsbijdrage en de milieu-aspecten van autowrakken in Benin.	 Bent u op de hoogte van het artikel «Verwijderingsheffing auto daalt wederom»? Kan de verwijderingsheffing die betaald moet worden voor de milieuvriendelijke sloop van de auto aan het einde van het jaar dalen naar circa f 100,– gezien de hoogte van het ARN fonds? Zo ja, wat is uw mening hierover? Hebben Beninse organisaties erop gewezen dat de export van oude veelal afgekeurde auto’s een gemakkelijke manier is voor Nederland om er vanaf te komen? Worden de auto’s aldaar na vijf jaar gedumpt, hetgeen een bedreiging kan vormen voor het lokale milieu? Veroorzaakt de export van oude auto’s luchtvervuiling? Hoe beoordeelt u de uitlatingen van de heer Eggink, directeur ARN, dat de vele autowrakken aan de kant van de weg in bijvoorbeeld Benin, niet tot milieuproblemen leiden, maar dat de milieuproblemen veelal liggen in het gebruik en het onderhoud van de geëxporteerde auto’s? Deelt u de mening dat een deel van het overschot binnen het fonds besteed dient te worden aan het milieuvriendelijk onderhouden en slopen van auto’s en om maatregelen te treffen die bijdragen aan een duurzamere vervoerssector in Afrika? Bent u bereid ondersteuning te verlenen aan Milieugroepen en derdewereldorganisaties die hiervoor pleiten? Volkskrant, 4 augustus 1999 Lopende Zaken, 4 februari 1999	 Ja. Gezien de ontwikkeling in de inkomsten en uitgaven van het verwijderingsfonds voor autowrakken verwacht ik dat de verwijderingsbijdrage voor auto’s per 1 januari 2001 (na afloop van de huidige periode van algemeen verbindend verklaring van de verwijderingsbijdrage voor auto’s) zou kunnen dalen. In welke mate dat het geval is, zal in de loop van 2000, in het overleg met de beheerder van het verwijderingsfonds ter voorbereiding van de nieuwe aanvraag tot algemeen verbindend verklaren van de verwijderingsbijdrage, worden bezien. Indien de doelstellingen van het autowrakkenbeleid kunnen worden behaald met een lagere verwijderingsbijdrage, dan acht ik dat een gunstige ontwikkeling. De verlaging van de verwijderingsbijdrage is voor mij echter geen doel op zich. Voorop staat dat bestaande of nieuwe doelstellingen van het autowrakkenbeleid worden gerealiseerd, onafhankelijk van de vraag waar deze autowrakken zich bevinden. De stelling dat de export van oude, veelal afgekeurde auto’s een gemakkelijke manier is voor Nederland om daarvan af te komen, is opgenomen in een aan mij gerichte brief van de Vereniging voor Noord-Zuid campagnes INZET van augustus 1999. Aan de rapportage die aan deze brief ten grondslag ligt, hebben Beninse organisaties meegewerkt. In haar brief wijst de Vereniging INZET op milieuproblemen die samenhangen met het gebruik van tweedehands auto’s, afkomstig uit onder andere Nederland, in Benin. Ondermeer worden genoemd: verkeerscongestie, luchtverontreiniging, ongelukken, geluidsoverlast, stank en weglekkende gevaarlijke vloeistoffen uit auto’s en autowrakken. Ik deel de opvatting dat afgedankte auto’s een bedreiging kunnen vormen voor het lokale milieu en dat de export van oude auto’s luchtverontreiniging veroorzaakt. De milieuproblemen in landen zoals Benin zijn zowel het gevolg van het gebruik en het onvoldoende onderhoud van de geëxporteerde auto’s als van de wijze waarop men zich van de wrakken ontdoet. Het idee om gelden uit het Nederlandse verwijderingsfonds voor autowrakken aan te wenden voor het milieuverantwoord verwijderen van autowrakken in Benin spreekt mij bijzonder aan en verdient naar mijn mening, zeker gezien de doelstelling van het autowrakkenbeleid en het Duurzame Ontwikkelingsverdrag tussen Nederland en Benin, uitwerking. Om deze reden zal ik de mogelijkheden op dit vlak laten inventariseren en overleg voeren met betrokken partijen. Ik plaats hierbij de kanttekening dat het om juridische redenen nog niet mogelijk is om gelden uit het Nederlandse verwijderingsfonds voor autowrakken aan te wenden voor het duurzamer maken van het autogebruik en de vervoerssector in ontwikkelingslanden. De verwijderingsbijdrage voor auto’s mag, in de huidige opzet van het verwijderingssysteem, uitsluitend worden aangewend voor het bevorderen van het materiaalhergebruik van materialen afkomstig van in Nederland vrijkomende Nederlandse autowrakken, zijnde afvalstoffen. Eventuele wijzigingen in deze opzet kunnen aan de orde komen in het door mij genoemde overleg.	 Volkshuisvesting, Ruimtelijke Ordening en Milieubeheer (VROM)
 KVR10502.xml	 1999	 VVD	 Vragen over verzekeringen tegen het risico van premiedifferentiatie WAO. Deze zgn. premiestabiel- en premiedempingspolissen zijn het meest verkochte product op de markt voor particuliere arbeidsongeschiktheidsverzekeringen.	 Is het u bekend dat het meest verkochte product op de markt voor particuliere arbeidsongeschiktheidsverzekeringen op dit moment de polis is die de effecten van de premiedifferentiatie WAO fors afdempt? Is het u ook bekend dat de verkoop van deze polissen zelfs de eigen prognoses van de verzekeraars in ruime mate overtreft? Kunt u inzicht geven in de exacte mate waarin dergelijke polissen zijn afgesloten en naar verwachting in de toekomst zullen worden afgesloten? Deelt u de mening dat het op grote schaal verzekeren tegen het risico van premiedifferentiatie WAO zal leiden tot het aanzienlijk verkleinen van het financiële risico voor werkgevers waarvan het personeel de WAO instroomt? Had u dit in dergelijke mate voorzien? Deelt u de vrees dat het afsluiten van deze polissen een negatieve ontwikkeling zal hebben op de ontwikkeling van het WAO-volume? Met welke cijfers en ontwikkeling terzake heeft u rekening gehouden bij de WAO-volumecijfers en meerjarenramingen? Behoeven uw ramingen aanpassing op grond hiervan? Hoe kunnen de gewenste en noodzakelijke effecten van de WAO-premiedifferentiatie naar uw mening toch bereikt worden? Is het waar dat in sommige CAO’s werkgevers zelfs worden verplicht tot het afsluiten van dergelijke premiedempingspolissen? Zo ja, kunt u aangeven in hoeveel CAO’s dit het geval is? Acht u dit wenselijk? Bent u voornemens dergelijke CAO’s algemeen verbindend te verklaren? De zgn. premiestabiel-en premiedempingspolissen	 Gegevens over het aantal afgesloten particuliere verzekeringen zijn mij niet bekend. Om deze reden heb ik het Verbond van Verzekeraars gevraagd of deze gegevens beschikbaar zijn. Het Verbond heeft mij geantwoord dat het niet mogelijk is inzicht te verschaffen in de mate, waarin verzekeringen zijn afgesloten. Het Verbond geeft wel aan dat vanaf het jaar 2000 in de enquêtes, die door het Centrum voor Verzekeringsstatistiek worden uitgevoerd, zal worden gevraagd om gegevens aan te leveren over het premie-inkomen voor de premieschommelingsverzekeringen in het kader van Pemba. Het Verbond geeft tevens aan dat de in het SZW-werkgeverspanel rapportage 1997–1998 genoemde gegevens overeenkomen met de vermoedens van het Verbond. In genoemde rapportage kwam naar voren dat 13% van de ondernemingen die geen eigenrisicodrager zijn een premieschommelingsverzekering heeft afgesloten. De conclusie van de rapportage was voorts dat het aantal daadwerkelijk afgesloten polissen medio 1998 lager lag dan op basis van de uitspraken in 1997 kon worden verwacht. Het is niet mogelijk voor het Verbond om aan te geven hoeveel polissen naar verwachting in de toekomst zullen worden afgesloten. Ook hier is de indruk van het Verbond dat de cijfers in het SZW-werkgeverspanel overeenkomen met de eigen inzichten. In die rapportage kwam naar voren dat 17% van de ondernemingen meldde het voornemen te hebben een polis af te sluiten. Op de vraag of het aantal afgesloten polissen de verwachtingen van verzekeraars overtreft kan het Verbond geen antwoord geven. Wel merkt het Verbond op dat het hier een nieuwe en onbekende markt betrof, die uitermate lastig was in te schatten. Zie antwoord op vraag 1. Kernpunt blijft, ook binnen de premiestabiel- en premiedempingspolissen, dat werkgevers de gevolgen van hun beleid vertaald zien in de hoogte van hun premies en daar ook op worden aangesproken, hetzij individueel, hetzij binnen de desbetreffende groep werkgevers, die een verzekering heeft afgesloten. Het al dan niet afsluiten van een particuliere verzekering is een keuze van de werkgevers. De mate waarin werkgevers hun financiële verantwoordelijkheid invullen betekent geen inbreuk op de doelstelling van Pemba. Om deze reden is destijds geen inschatting gemaakt omtrent het verwachte aantal polissen. Ik deel derhalve de mening van toenmalig staatssecretaris De Grave tijdens de parlementaire behandeling van Pemba. De premiestabiel- en premiedempingspolissen zijn toen uitgebreid aan de orde geweest. Staatssecretaris De Grave heeft tijdens deze behandeling aangegeven dat het binnen het systeem van premiedifferentiatie WAO zeer goed denkbaar is dat werkgevers, bijvoorbeeld branchegewijs, zich particulier verzekeren tegen het risico dat in één stap wordt overgegaan van de minimum- naar de maximumpremie. De toenmalige staatssecretaris heeft daarbij aangegeven dat juist particuliere verzekeringen maatwerk kunnen bieden voor iedere gewenste dekking die een dergelijke groep werkgevers wenselijk acht. Dit betekent niet dat hiermee de financiële verantwoordelijkheid voor werkgevers wordt ondermijnd. Integendeel. Toenmalig staatssecretaris De Grave heeft dit ook als volgt verwoord tijdens de parlementaire behandeling: «Als dit soort afspraken dus zullen worden gemaakt, dan zal tussen de brancheorganisatie en de verzekeraars een permanente discussie over dit onderwerp plaatsvinden. De bedrijven in die branche die veel aan arbeidsongeschiktheid doen, die een laag arbeidsongeschiktheidsrisico hebben, zullen dat ook rechtstreeks in hun premie merken. Ik heb het daarbij over de premie die zij moeten betalen om ervoor te zorgen dat die schok niet ontstaat. Daardoor blijft er een belangrijke prikkel ontstaan als het gaat om het uit de anonimiteit halen van arbeidsongeschiktheid en werkgevers daar concreet mee te confronteren, zonder dat het risico ontstaat van die enorme stap.» Uit het antwoord op vraag 3 moge blijken dat ik niet verwacht dat het afsluiten van premiedempingsverzekeringen een negatieve invloed op het WAO-volume zal hebben. De mate waarin polissen worden afgesloten speelt derhalve ook geen rol in de ramingen van het WAO-volume. Aanpassing van deze ramingen is dus niet aan de orde. Zoals al in het antwoord op vraag 3 is aangegeven betekent het afsluiten van particuliere verzekeringen naar mijn mening niet dat de gewenste effecten van invoering van premiedifferentiatie niet zullen optreden. Particuliere verzekeringen geven naar mijn mening juist invulling aan die vorm van financiële verantwoordelijkheid, met de daarbij behorende inzet van beleid ten aanzien van bestrijding van het arbeidsongeschiktheidsvolume, die werkgevers in hun specifieke situatie het meest effectief achten. Mij is één geval van een dergelijke CAO bekend. Met betrekking tot de wenselijkheid van dergelijke afspraken verwijs ik naar het antwoord op vraag 3. Verzoeken om AVV worden door de Arbeidsinspectie behandeld aan de hand van het toetsingskader, zoals dat op 1 januari van dit jaar van kracht is geworden. Op grond van hoofdstuk 4, punt 3, onderdeel 5 van dat toetsingskader komen onderhavige CAO-bepalingen niet voor algemeen verbindendverklaring in aanmerking.	 Sociale Zaken en Werkgelegenheid
 KVR10503.xml	 1999	 SP	 	 Kent u het bericht «Voetbalvluchten komen in de knel» en herinnert u zich de antwoorden van uw ambtsvoorganger op vragen van de leden Poppe , Te Veldhuis en Rijpstra en Van den Berg naar aanleiding van de finale van de Champions Leaque in Amsterdam in 1998? Passen de supportersvluchten voor het Europees kampioenschap voetbal in 2000 niet binnen de toegestane 420.000 starts en landingen? Deelt u de mening dat het verstandig zou zijn om begin november 1999 nog niet alle beschikbare vliegrechten voor het zomerseizoen toe te kennen, zodat rekening gehouden kan worden met extra vluchten als gevolg van het Europees kampioenschap voetbal? Bestaat de regelgeving nog steeds waarop uw ambtsvoorgangster doelde in haar antwoord op de vragen van de heer Poppe als zou deze geen mogelijkheden bieden om een deel van de capaciteit apart te houden voor een bepaalde categorie vluchten? Deelt u de mening dat de Nederlandse regering ten aanzien van Schiphol een zelfstandig beleid moet kunnen voeren om eventuele problemen het hoofd te kunnen bieden? Heeft de Europese Commissie inmiddels een voorstel tot herziening van de EU-slotsregeling ingediend? Zo neen, wanneer zal dit volgens u gebeuren en verwacht u dan dat de regelgeving ten aanzien van het apart houden van een deel van de capaciteit wordt veranderd? Zo ja, is het dan zo dat er niets is veranderd ten aanzien van het apart houden van een deel van de capaciteit voor een bepaalde categorie vluchten? Bent u bereid om actief bij te dragen aan pogingen de internationale regelgeving zodanig aan te passen dat een zelfstandig beleid van de Nederlandse overheid ten aanzien van vliegrechten bij grote evenementen, zoals het Europees kampioenschap voetbal in 2000, niet gefrustreerd wordt? Hoe acht u de kans op succes van een dergelijke bijdrage? Kunt u garanderen dat de normen ten aanzien van het aantal vliegbewegingen en ten aanzien van de geluidshinder rondom Schiphol als gevolg van het Europees kampioenschap voetbal in 2000 niet worden overschreden? Bent u bereid de mogelijkheden van supportersvervoer per trein of per touringcar als alternatief voor vervoer per vliegtuig te onderzoeken? Trouw, 20 oktober 1999 Aanhangsel Handelingen, nr. 1349, vergaderjaar 1997-1998. Aanhangsel Handelingen, nr. 1350, vergaderjaar 1997-1998. Aanhangsel Handelingen, nr. 1351, vergaderjaar 1997-1998.	 Ja. Op dit moment zijn nog niet alle deelnemende landen aan het EK2000 bekend. Het is dus ook niet bekend welke wedstrijden gespeeld zullen worden en in welke steden in Nederland en België deze zullen plaatsvinden. Pas ná de loting op 12 december 1999 ontstaat inzicht in het aantal wedstrijden waarbij landen zijn betrokken waarvan verondersteld mag worden dat veel van de supporters gebruik zullen maken van het vliegtuig en waar deze wedstrijden plaatsvinden. Pas ná dat moment kan een inschatting worden gemaakt van het aantal supporters dat per reguliere lijndienst zal vliegen en hoeveel van speciaal georganiseerde supportersvluchten gebruik zullen maken. Vervolgens kan ook worden ingeschat hoe deze speciaal georganiseerde vluchten gespreid over betrokken Nederlandse en Belgische luchthavens zullen plaatsvinden en wat het aandeel van Schiphol daarin zal zijn. In het licht van het bovenstaande is het niet mogelijk thans aan te geven of supportersvluchten ingepast kunnen worden binnen het toegestaan aantal bewegingen. De luchthaven Schiphol is een slotgecoördineerde luchthaven. Een onafhankelijke slotcoördinator verdeelt de beschikbare slots volgens objectieve criteria conform EU regelgeving terzake die niet toestaat dat voor een voetbalkampioenschap of andere evenementen afzonderlijk ruimte wordt gereserveerd. Voor extra vluchten die plaats gaan vinden voor het vervoer van supporters in verband met het EK2000 moeten, zoals voor elke andere vlucht in het handelsverkeer, tijdig slots worden aangevraagd, hoe lastig dit voor luchtvaartmaatschappijen ook kan zijn gezien de onzekerheid over de deelnemende landen. Luchtvaartmaatschappijen hebben de gelegenheid om bij de slotconferentie van de International Air Transport Association (IATA) die in november zal plaatsvinden hun wensen t.a.v. aantallen slots kenbaar te maken. De UEFA heeft luchtvaartmaatschappijen hierop via nationale voetbalbonden attent gemaakt. Deze regelgeving bestaat nog steeds. Ik refereer daar in het antwoord op vraag 3 reeds aan. Op verzoek van de exploitant van Schiphol is deze luchthaven aangewezen als volledig slotgecoördineerd. Dit betekent dat de EU regelgeving van toepassing is. Luchthavens stellen het aantal te verdelen slots vast (de zogenaamde «declared capacity») en onafhankelijke slotcoördinatoren verdelen de slots onder luchtvaartmaatschappijen volgens vastgestelde objectieve criteria. Nationale overheden spelen hierin geen rol. Ik deel echter de mening dat de huidige EU regelgeving te weinig flexibel is om rekening te kunnen houden met extra vliegverkeer in verband met bijzondere evenementen. Hoewel de Europese Commissie al in 1998 aankondigde snel met een voorstel ter herziening van de huidige EU slotsverordening te zullen komen, is dit nog niet gebeurd. Ik durf thans geen uitspraak te doen over wanneer het voorstel wordt ingediend. Naar verwachting zal het voorstel van de Europese Commissie geen verandering bevatten ten aanzien van het apart houden van een deel van de capaciteit voor een bepaalde categorie vluchten. Ik zal actief bijdragen aan pogingen de internationale regelgeving zodanig aan te passen dat daarmee meer ruimte ontstaat voor luchthavens dan wel slotcoördinatoren om rekening te kunnen houden met extra vliegverkeer als gevolg van grote evenementen. Zoals mijn ambtsvoorgangster al in juni 1998 antwoordde op vragen van de leden Te Veldhuis en Rijpstra zal dit in het kader van de herziening van de huidige EU slotsverordening moeten gebeuren. Omdat de EU regelgeving enerzijds moet blijven passen binnen een wereldwijde systematiek voor de verdeling van slots en anderzijds de situatie op Schiphol voor zover bekend uniek is, kan op voorhand niet worden gerekend op een succesvolle afloop. Zoals in het antwoord op vraag 2 reeds vermeld, kan ik thans niet aangeven of extra vluchten in verband met het EK2000 op Nederlandse luchthavens geaccommodeerd kunnen worden binnen het toegestane aantal bewegingen. Het uitgangspunt is echter dat deze vluchten gedurende de dag en de avond zullen worden afgehandeld en dat daarmee de geluidsnormen niet zullen worden overschreden. Desondanks kan niet worden uitgesloten dat burgemeesters van de speelsteden het noodzakelijk achten dat bepaalde groepen supporters om redenen van openbare orde en veiligheid direct ná afloop van risicowedstrijden Nederland verlaten. Dit zou er toe kunnen leiden dat er extra vluchten gedurende de nacht moeten plaatsvinden. De luchthavens Eindhoven en Rotterdam zijn ’s nachts gesloten. In de regeling ter beperking van nachtelijke geluidshinder voor de luchthaven Rotterdam is een voorziening opgenomen die het mij mogelijk maakt, indien de burgemeester dit om redenen van openbare orde en veiligheid noodzakelijk acht, nachtvluchten toe te staan. In overleg met mijn ambtgenoot van Defensie is een regeling in voorbereiding die het mogelijk maakt ontheffing te verlenen van het verbod op nachtelijke vluchten op de luchthaven Eindhoven in verband met eventuele risicowedstrijden die in die stad worden gespeeld. De luchthaven Schiphol is ’s nachts weliswaar niet gesloten maar heeft in de nacht wel een zeer beperkte capaciteit die nauwelijks ruimte laat voor extra vluchten. Ik laat momenteel onderzoeken wat de mogelijkheden zijn om eventuele extra vluchten in de nacht, indien deze om redenen van openbare orde en veiligheid noodzakelijk worden geacht, ook op Schiphol te accommoderen. De keus van trein, touringcar of vliegtuig is een keus van de marktpartijen casu quo van individuele supporters. Ten behoeve van het EK2000 is een nationaal mobiliteitsplan opgesteld (en in de Bestuurlijke Regiegroep EK2000 op hoofdlijnen geaccordeerd). Mede op basis van een onder nationale voetbalbonden gehouden enquête is in het mobiliteitsplan gepoogd een zo goed mogelijke inschatting te maken van de zogenaamde «modal split» (de verdeling van het supportersvervoer over de verschillende vervoersmodaliteiten), de knelpunten die zich daarbij kunnen voordoen en de oplossingen die daarvoor in aanmerking komen. In zijn algemeenheid kan hieruit worden geconcludeerd dat, afhankelijk van het aantal te verwachten extra vluchten (zie antwoord op vraag 2), de luchthavencapaciteit in Nederland een beperkende factor zou kunnen zijn. Luchtvaartmaatschappijen zijn via de UEFA en nationale voetbalbonden gewezen op deze beperkte capaciteit op luchthavens en de noodzaak om in het geval van Schiphol tijdig slots aan te vragen. Afhankelijk van de resultaten van de loting op 12 december en de resultaten van een aanvullende enquête die onder nationale voetbalbonden van de deelnemende landen zal worden gehouden over hun verwachtingen ten aanzien van het reisgedrag van supporters, zal worden bezien in hoeverre het mobiliteitsplan kan worden bijgesteld.	 Verkeer en Waterstaat
 KVR10507.xml	 1999	 PvdA	 	 Welk nader onderzoek zal worden ingesteld naar de omstandigheden waaronder de moord op een Nederlandse medewerkster van het Wereldvoedselprogramma van de Verenigde Naties in Burundi heeft plaatsgevonden? Bent u van mening dat deze tragische gebeurtenis kenmerkend is voor de zich steeds verder verslechterende situatie in Burundi? Zo ja, hoe beoordeelt u deze ontwikkeling? Welke concrete stappen kunnen worden ondernomen om het vredesproces van Arusha en in Bujumbura te ondersteunen teneinde een verdere escalatie van het geweld te voorkomen? Welke actieve rol kunnen Nederland cq. de Europese Unie spelen in dat proces? Bent u bereid de ontwikkelingen in Burundi zo spoedig mogelijk in de Europese Unie aan de orde te stellen om tot een gezamenlijk beleid te komen?	 Direct na het tragische incident hebben zowel de Burundese regering als de VN ter plekke een onderzoek ingesteld naar de toedracht van de moord op mevrouw Von Meijenfeldt en de heer Zuniga. Op 14 oktober zijn twee functionarissen van de United Nations Security Coordinator in New York naar Bujumbura afgereisd om nader onderzoek naar de toedracht te verrichten. Op 22 oktober heeft Nederland de Onder-Secretaris-Generaal van de VN, Prendergast, gevraagd naar de stand van zaken met betrekking tot het onderzoek. Hij verklaarde dat het onderzoeksteam van de VN spoedig met een rapport zou komen. Volgens de Office for the Coordination of Human Affairs (OCHA) van de VN in Bujumbura wordt begin november een rapport terzake verwacht. Volgens OCHA is het onderzoek van de Burundese autoriteiten gaande, maar is daarover nog geen nadere informatie voorhanden. In een ook door Nederland gesteunde EU-verklaring wordt bij de Burundese overheid aangedrongen op een berechting van de daders van deze aanslag. De Nederlandse ambassadeur in Nairobi heeft tevens op 15 oktober zijn Burundese ambtgenoot gewezen op het grote belang dat Nederland hieraan hecht. Ja. De verslechterende situatie vormt in toenemende mate een risico voor het vredesproces en voor de humanitaire hulpverlening en heeft mede daardoor ernstige humanitaire consequenties voor de burgerbevolking. Nederland hanteert nu en in de toekomst een meervoudige aanpak om bij te dragen aan het vredesproces van Arusha en in Bujumbura. Dit houdt onder andere in financiële en politieke steun voor het Arusha-vredesproces, stabilisering door humanitaire hulp aan slachtoffers van het geweld en waar mogelijk door rehabilitatie van basis sociale voorzieningen via het UNDP Umbrella Programme, en gerichte, kleinschalige vredesopbouwactiviteiten. Op het politieke vlak houdt de Europese Unie zich actief met de situatie in Burundi bezig onder andere middels zijn Speciale Vertegenwoordiger voor de Grote Meren, Aldo Ajello. De EU beziet hoe zij kan bijdragen aan het streven naar spoedige aanstelling van een nieuwe bemiddelaar in het Arusha-vredesproces, na het overlijden van voormalig President Nyerere. Bovendien wordt getracht de politieke druk op het proces te houden door in EU-verband regelmatig verklaringen uit te geven waarin de Burundese partijen worden opgeroepen constructief mee te werken aan het vredesproces. Tijdens een onlangs uitgevoerde EU-démarche is met instemming van Nederland de afkeuring uitgesproken over het geweld tegen de burgerbevolking en over de gedwongen internering van de burgerbevolking in bewaakte kampen. Het EU-beleid ten aanzien van Burundi keert regelmatig terug op de agenda’s van verschillende EU-fora. Zo zal de situatie in Burundi op 11 november aanstaande in de Raad voor Ontwikkelingssamenwerking worden besproken. Tijdens de Raad voor Ontwikkelingssamenwerking van 21 mei jl. waren de meeste lidstaten van mening dat de situatie niet rijp was voor het hervatten van de structurele hulprelatie met de EU. De EU draagt financieel bij aan het Arusha-vredesproces en verleent ook humanitaire hulp aan Burundi, hetgeen volledig spoort met het Nederlandse bilaterale beleid ten aanzien van Burundi.	 Buitenlandse Zaken (BUZA)
 KVR10508.xml	 1999	 CDA	 Vragen naar aanleiding van uitlatingen van de heer Van Oosten, Commandant van de regionale brandweer Rijnland, in het tv-programma Zembla van 19 oktober 1999. Hij uitte onder andere zijn zorgen over het ontwerp van de HSL-tunnel onder het Groene Hart dat naar zijn mening de veiligheid onvoldoende garandeert.	 Hebt u kennis genomen van de zorgen van de Commandant van de regionale brandweer Rijnland over het ontwerp van de HSL-tunnel onder het Groene Hart dat naar zijn mening de veiligheid onvoldoende garandeert? Voldoet het ontwerp van de boortunnel aan de huidige normen wat betreft de betrouwbaarheid van de constructie in geval van brand en de ontsnappingsmogelijkheden voor passagiers? In hoeverre is er geanticipeerd op de toekomstige verscherping van de Europese veiligheidsrichtlijn voor tunnels, mede naar aanleiding van de recente tunnelrampen in Europa? Is in het huidig ontwerp in nooduitgangen voorzien door 40 (!) meter hoge trappen om de 300 meter? Wat zijn de kosten van deze veiligheidsvoorzieningen? Is het op deze wijze voorzien in vluchtwegen niet bezwaarlijk en zelfs onoverkomelijk voor met name vooral oudere passagiers bij een eventuele evacuatie? En wat is uw mening over de door de brandweercommandant voorgestelde aanpassing van het tunnelontwerp met meer vluchtwegen, rook- en ventilatiekanalen en snelle liften om bij een ongeluk meer reizigers te kunnen afvoeren? Wat zijn de extra kosten daarvan? Deelt u de opvatting van de project-leider van de HSL-Zuid, dhr. W. Korf, dat met deze extra voorzieningen het eventuele aantal slachtoffers niet kleiner wordt? Zo ja, wat zijn uw argumenten daarvoor? Welke besparing ten aanzien van de kosten voor de veiligheidsvoorzieningen kunnen worden gerealiseerd indien de tunnel via een andere, meer traditionele uitvoeringstechniek (cut en build) zou worden gebouwd? tv-programma Zembla, 19 oktober 1999	 Ja. De zorgen zijn bekend vanuit het overleg dat de projectorganisatie reeds sinds geruime tijd voert met brandweer, politie, GGD en betrokken Ministeries. Het doel van dat overleg is te komen tot een gezamenlijke visie op alle veiligheidsaspecten van de HSL, met als belangrijk onderdeel de tunnels. a. De normen voor de veiligheid van de HSL als geheel zijn vastgelegd in het Integraal Veiligheidsplan. Deze normen zijn gesteld in termen van maximaal toelaatbaar risico. Dit plan is vastgesteld in het overlegorgaan van de betrokken Ministeries met brandweer, politie en GGD. Van deze overall-normen zijn specifieke normen voor de tunnels afgeleid. Daarnaast is gebruik gemaakt van ontwerpvoorschriften van NS Railinfrabeheer. De ontsnappingsmogelijkhden voor passagiers voldoen aan deze ontwerpvoorschriften en risiconormen. Welke voorzieningen nodig zijn in verband met standzekerheid van de constructie bij brand, is in onderzoek. b. Nederland neemt binnen Europa een vooraanstaande plaats in ten aanzien van veiligheid in tunnels. Dit geldt zowel voor de kennisontwikkeling op dit gebied als voor de feitelijke voorzieningen in tunnels. Er is momenteel geen Europese veiligheidsrichtlijn voor tunnels. Het ligt niet in de lijn der verwachting dat de huidige ontwikkelingen op Europees niveau leiden tot eisen die strenger zouden zijn als welke thans voor de boortunnel worden gehanteerd. a. Het referentie-ontwerp van de projectorganisatie voorziet in nooduitgangen om de 300 m. Die leiden naar de andere tunnelbuis, die vrij van rook en hitte wordt gehouden. Er is daar geen sprake meer van een levensbedreigende situatie. Vervolgens kunnen mensen naar buiten door de tunnelbuis zelf of via trappenhuizen. De trappenhuizen zijn geplaatst in de schachten, met een onderlinge afstand van circa 2 km. De mogelijkheid wordt beschouwd om in de veilige tunnelbuis het transport van mensen, die niet op eigen gelegenheid de tunnel kunnen verlaten, met treinen of andere voertuigen over het spoor te laten plaatsvinden. Daarnaast kunnen zij, onder begeleiding van hulpverleners, gebruik maken van de liften. b. De kosten van de dwarsverbindingen en schachten in het referentie-ontwerp van de projectorganisatie bedragen in totaal circa 100 miljoen gulden. Het referentie-ontwerp van de projectorganisatie bestaat uit twee buizen, verbonden met dwarsverbindingen. Een aannemerscombinatie heeft een alternatief ingediend, bestaande uit één buis met een scheidingswand en om de 150 m deuren. Door het andere tunnelconcept is het aandeel van veiligheidsvoorzieningen in de kosten minder dan 15%. a. Vluchten naar de andere buis is een goede oplossing. De vluchtpaden van de incidentbuis naar de veilige buis zijn vlak, vrij van obstakels en zonder hoogteverschillen. De vluchtroute is verlicht en goed aangeduid. Voor het verlaten van de veilige buis is de route via de trappen niet de enige. De andere mogelijkheden zijn aangegeven bij het antwoord op vraag 3. b. Vluchtwegen: Uitgangspunt voor het veiligheidsconcept in de tunnel is dat mensen een veilige ruimte moeten kunnen bereiken, voordat rook en hitte in de tunnel een bedreiging vormen. De afstand tussen de vluchtdeuren wordt hierdoor bepaald. Daarnaast is er een categorie branden denkbaar, waarbij ongeacht het aantal vluchtwegen een levensbedreigende situatie optreedt. De strategie voor het beheersen van deze risico’s is geheel gericht op preventie. Rook- en ventilatiekanalen: In het huidige ontwerp is de gehele tunnelbuis (circa 60 m ) beschikbaar voor het afvoeren van rook door middel van langsventilatie. De mogelijkheden van selectieve (plaatselijke) rookafzuiging in combinatie met een apart afvoerkanaal (dwarsventilatie) zijn onderzocht en niet haalbaar gebleken. Snelle liften: Het ontwerp voorziet in 2 liften per schacht. Er zijn 5 schachten. Naar de huidige inzichten zullen de liften bij een calamiteit vooral door de hulpverleners worden gebruikt. Zij kunnen eventueel een beperkt aantal reizigers in de lift begeleiden. Voor het transporteren van grote aantallen reizigers is de capaciteit van liften, ook als ze snel zijn, te beperkt. Voor het verlaten van de veilige buis bestaan andere mogelijkheden, zie het antwoord op vraag 3. Ja. De heer Kort heeft aangegeven dat voorzieningen voor het verbeteren van de hulpverlening weinig tot geen effect sorteren. De reden daarvoor is dat op het moment dat de hulpdiensten aankomen bij de ongevalsplaats, de brand reeds zo hevig kan zijn, dat ze niets kunnen uitrichten. Anderzijds is de verwachting dat niet of licht gewonde reizigers op dat moment reeds op eigen kracht de veilige buis hebben bereikt. Voor een toelichting op de keuze van het aantal vluchtwegen verwijs ik naar het antwoord op vraag 4. De kosten voor veiligheid zijn een integraal onderdeel van de tunnelkosten. Over de verschillen in kosten en in andere effecten van verschillende tunnelvarianten heb ik u reeds geïnformeerd.	 Verkeer en Waterstaat
 KVR1051.xml	 1994	 CDA	 Betreft vragen naar aanleiding van het bericht in Trouw over de weigering van de Rotterdamse Kamer van Koophandel om de kosten van een vermelding in een faxgids te betalen.	 Kent u het bericht over de weigering van de Rotterdamse Kamer van Koophandel om de kosten van een vermelding in een faxgids te betalen? Worden al een aantal jaren op grote schaal ondernemers gedupeerd door vermelding van de naam van hun bedrijf in zakengidsen, fax-gidsen en adressengidsen? Wordt hierbij gebruik gemaakt van een aantal leemten in de Colportagewet? Wilt u initiatieven nemen, bijvoorbeeld door aanpassing van de Colportagewet, zodat vorenvermelde praktijken, die niet tot het goede zakenverkeer behoren, worden bee¨indigd? Trouw, 21 december 1994	 Ja. Ondernemend Nederland heeft reeds geruime tijd te maken met bepaalde agressieve wervingsactiviteiten voor advertenties in fax-, zaken- en adressengidsen. De meeste van deze gidsen worden ook daadwerkelijk uitgegeven zodat niet kan worden gezegd dat ondernemers worden gedupeerd. Wel is het zo dat er in het (telefonische) verkoopgesprek regelmatig sprake is van misleiding. Er wordt bijv. gezegd dat alle bedrijfsvermeldingen uit het gewone telefoonboek verdwijnen. Soms wordt in een antwoordcoupon de indruk gewekt dat vermelding in een gids gratis is. Nauwkeurige lezing leert echter dat het gaat om een overeenkomst inzake vermelding in twee gidsen; vermelding in de eigen regiogids is gratis, maar voor de vermelding in een andere regiogids moet worden betaald. Tegen het doen of laten doen van misleidende mededelingen kan op grond van de desbetreffende regeling in het Burgerlijk Wetboek (misleidende reclame) een actie worden ingesteld bij de burgerlijke rechter. Mijns inziens kan niet worden gesproken van een aantal leemten in de Colportagewet. Deze wet beoogt alleen bescherming te bieden aan particulieren (consumenten) bij aankopen aan de deur en tijdens demonstratie-bijeenkomsten. Deze wet is niet van toepassing op overeenkomsten die ondernemers met andere ondernemers sluiten. Daarnaast worden de advertentie-overeenkomsten lang niet altijd via persoonlijk bezoek (colportage) gesloten, maar bijvoorbeeld door het terugsturen van een, via de post ontvangen, ingevulde coupon. Ook consumenten worden niet beschermd door de Colportagewet bij aldus gesloten overeenkomsten (waarbij geen bezoek aan huis heeft plaatsgevonden). Het nemen van initiatieven tegen bepaalde praktijken acht ik primair een kwestie van de ondernemers zelf. Het is mij bekend dat deze initiatieven ook inderdaad worden ontwikkeld. Verder ben ik, met mijn ambtsvoorganger, van mening dat meer resultaat kan worden verwacht van maatregelen in de preventieve sfeer, zoals voorlichtingsactiviteiten, om dit soort praktijken te voorkomen. De Stichting De Ombudsman, de Vereniging van Kamers van Koophandel en Fabrieken en de Nederlandse Vereniging van Adresboekuitgevers hebben op dit gebied een aantal voorlichtings-activiteiten ontwikkeld. Onder andere is – met subsidie van mijn ministerie – hiertoe een brochure opgesteld. Daarnaast hebben zij ervoor gezorgd dat aan het onderwerp aandacht werd en wordt besteed in dagbladen, huis-aan-huisbladen, in (vak)tijdschriften en op radio en televisie. Ingrijpen bij wet door middel van wijziging van de Colportagewet ligt mijns inziens dan ook niet in de rede. Het van toepassing doen zijn van deze wet op zakelijke transacties zou met zich meebrengen dat ook gewone, gewenste bezoeken van (handels)vertegenwoordigers aan ondernemers onder de werking van de wet zouden vallen. Dit lijkt mij een te vergaande oplossing om de gesignaleerde praktijken te bestrijden, die bovendien ook geen doel zou treffen (zie antwoord op vraag 3).	 Economische Zaken
 KVR10513.xml	 1999	 D66	 Vragen over de uitvoering van het strafrechtelijk onderzoek in de Puttense moordzaak.	 Kent u de zogenaamde Puttense moordzaak en het met argumenten omklede verzoek van oud-politiecommissaris Blaauw aan het College van procureurs-generaal van 5 maart 1999 om ondanks de rechterlijke uitspraken toch het onderzoek in deze zaak te heropenen? Hoe beoordeelt u het antwoord van het College van procureurs-generaal van 17 juni 1999 om geen nieuw DNA-onderzoek in deze zaak te laten verrichten? Waarom is het in deze zaak aangetroffen spoor wel in de DNA-databank van het Gerechtelijk Laboratorium opgenomen, maar wordt het niet met andere sporen cq. profielen vergeleken? Welke mogelijkheden heeft een veroordeelde, die stelt onschuldig veroordeeld te zijn door de rechter, om een nieuw strafrechtelijk onderzoek in zijn strafzaak te laten verrichten in de gevallen dat art. 457 Wetboek van Strafvordering niet van toepassing is? Deelt u de mening dat het in deze zaak zinvol zou zijn een zogenaamde second opinion door deskundigen uit de kring van het openbaar ministerie en de politie te laten uitvoeren naar de vraag of het strafrechtelijk onderzoek in deze zaak naar behoren is uitgevoerd en of er nader onderzoek nodig is?	 Ja. Het verzoek van de heer Blaauw van 5 maart 1999 was overigens niet aan het College van procureurs-generaal gericht, maar aan mij. Ik heb het verzoek ter behandeling overgedragen aan het College van procureurs-generaal. Op 25 mei 1999 heb ik de vaste commissie voor Justitie een afschrift gezonden van mijn brief van 17 mei 1999 aan de heer Blaauw betreffende deze overdracht. De Puttense moordzaak heeft betrekking op de doodslag en verkrachting van een jonge vrouw in het huis van haar oma te Putten op 9 januari 1994. Hiervoor zijn op 3 oktober 1995 door het Gerechtshof te Arnhem twee personen veroordeeld tot een gevangenisstraf van tien jaren. Ook de rechtbank was tot een veroordeling van betrokkenen gekomen. De Hoge Raad heeft op 16 september 1996 beide cassatieberoepen verworpen en op 14 oktober 1997 het door een van de veroordeelden ingediende herzieningsverzoek niet-ontvankelijk verklaard. Een klacht bij de Europese Commissie voor de Rechten van de Mens is op 21 oktober 1998 niet-ontvankelijk verklaard. Tot slot is een verzoekschrift tot het houden van een voorlopig getuigenverhoor door de rechtbank en het Gerechtshof te Den Haag afgewezen. Ingevolge artikel 457, eerste lid, onder 2, van het Wetboek van Strafvordering kan herziening van een in kracht van gewijsde gegane einduitspraak worden aangevraagd op grond van een omstandigheid die ten tijde van de terechtzitting de rechter niet was gebleken en die op zichzelf, ook in verband met de vroeger geleverde bewijzen, met de uitspraak niet bestaanbaar schijnt in dier voege dat ernstig vermoeden ontstaat dat, ware zij bekend geweest, het onderzoek van de zaak zou hebben geleid tot – voorzover in het onderhavige geval van belang – vrijspraak (een zogenaamd novum). De heer Blaauw gaat er in zijn verzoek van 5 maart 1999 impliciet van uit dat aanvullend DNA-onderzoek van dood haarmateriaal en een melktandje nova in de zin van artikel 457, eerste lid, onder 2, opleveren en de onderzoeken derhalve verricht zouden moeten worden. De voorzitter van het College van procureurs-generaal heeft de heer Blaauw bij brief van 17 juni 1999 bericht dat het College van oordeel is dat slechts één van de feiten en omstandigheden die de heer Blaauw aanvoert mogelijkerwijs als novum in de zin van artikel 457, eerste lid, onder 2, kan worden aangemerkt. Dit betreft de mogelijkheid DNA-onderzoek uit te voeren naar dood haarmateriaal, welke mogelijkheid ten tijde van de vervolging nog niet bestond. Het vaststellen van het DNA-profiel van het bij het lichaam van het slachtoffer aangetroffen melktandje blijkt – gelet op de slechte conditie daarvan – technisch nog steeds niet mogelijk te zijn. De mogelijkheid van aanvullend DNA-onderzoek van dood haarmateriaal vormt, volgens het College, op zichzelf onvoldoende grond voor herziening, aangezien de enkele mogelijkheid van zodanig onderzoek geen enkele aanwijzing vormt in de richting van een bepaald begunstigende einduitspraak, zelfs niet als zou blijken dat het haarmateriaal behoort aan ander(en) dan de veroordeelden. Immers, ten tijde van het wijzen van het arrest van het hof stond vast dat zowel het op het slachtoffer aangetroffen sperma als de beide haren – gelet op hun uiterlijke kenmerken – niet afkomstig waren van één van de daders. Het hof heeft niettemin op grond van het voorhanden bewijsmateriaal een veroordeling uitgesproken. Blijkbaar is aangenomen dat dit materiaal op een eerder moment op het lichaam van het slachtoffer terecht is gekomen. Het College gaat daarom niet in op het verzoek om aanvullend DNA-onderzoek. Daarbij heeft mede een rol gespeeld dat de afgelegde getuigenverklaringen niet wijzen op de betrokkenheid van een andere persoon bij de moord en de verkrachting. Een van de ooggetuigen heeft aanvankelijk wel verklaard dat er nog een andere persoon bij betrokken zou zijn geweest, maar heeft deze verklaring later ingetrokken en niet opnieuw herroepen, terwijl de andere ooggetuige en de beide veroordeelden dit altijd hebben ontkend. Gelet op het feit dat het respect voor het gezag van gewijsde noopt tot zeer grote terughoudendheid bij opsporing nadat de einduitspraak in kracht van gewijsde is gegaan, heb ik zeker begrip voor de overwegingen van het College. Voor het geval zich nieuwe feiten en omstandigheden voordoen die ten tijde van de berechting niet zijn gebleken en die, indien zij bekend waren geweest, aanleiding zouden kunnen geven tot een ander oordeel, is de mogelijkheid van herziening gecreëerd. Herziening kan bij de Hoge Raad worden aangevraagd door de veroordeelde zelf (of door zijn raadsman) of door de procureur-generaal bij de Hoge Raad. Mij is bekend dat door één van de veroordeelden reeds een herzieningsverzoek is ingediend. Zoals hierboven is vermeld, is dit verzoek in 1997 door de Hoge Raad niet-ontvankelijk verklaard. Dit staat echter niet in de weg aan het indienen van een nieuw verzoek om herziening. In zowel de brief van de heer Blaauw, als in berichtgeving in de media wordt gesteld dat diverse belastende verklaringen waarop de veroordelingen voornamelijk zijn gebaseerd, inmiddels zouden zijn ingetrokken. Voorzover mij bekend, is door veroordeelden zelf op deze grond nog geen herzieningsverzoek ingediend. Gelet op de bijzondere omstandigheden van het geval zal ik – van mijn kant – deze zaak onder de aandacht brengen van de procureur-generaal bij de Hoge Raad met het verzoek na te gaan of hij op grond van het algemeen belang aanleiding ziet voor het indienen van een vordering tot herziening. Het DNA-profiel van de op het lichaam van het slachtoffer aangetroffen spermadruppel kon ten tijde van het strafrechtelijk onderzoek nog niet worden opgenomen in de DNA-databank. Technisch bestaat de mogelijkheid tot het opnemen en het onderling vergelijken van DNA-profielen pas sinds 1996. De verdachten waren toen reeds veroordeeld door het gerechtshof. Het DNA-profiel van het aangetroffen spoor is in 1997 in de DNA-databank opgenomen in het kader van een ander strafrechtelijk onderzoek dat verband hield met de vondst van het lichaam van een vrouw. Het doel was de op dit lichaam aangetroffen sporen te vergelijken met het DNA-profiel uit de zogenoemde «Puttense moordzaak». Deze vergelijking heeft geen nieuwe informatie opgeleverd. Het staat de veroordeelde vrij om in elk stadium van de procedure, en ook nadat een eventueel veroordelend vonnis in kracht van gewijsde is gegaan, binnen de grenzen van de wet de informatie te verzamelen die hij in verband met de strafzaak van belang acht. Gewoonlijk komt een novum (een omstandigheid als bedoeld in artikel 457, eerste lid, onder 2°, Wetboek van Strafvordering) op deze wijze aan het licht. Indien de Hoge Raad de aanwezigheid van een novum heeft vastgesteld, kan onderzoek worden verricht op basis van de artikelen 465 en 466 Wetboek van Strafvordering. Het Wetboek van Strafvordering biedt geen basis voor strafvorderlijk onderzoek door de rechter-commissaris na het in kracht van gewijsde gaan van de veroordeling en voor de indiening van een herzieningsverzoek. De rechter-commissaris kan slechts worden ingeschakeld in het vooronderzoek en in opdracht van de zittingsrechter (vgl. artikel 316 Wetboek van Strafvordering). Ook de mogelijkheid tot het verrichten van opsporingshandelingen onder leiding van de officier van justitie is zeer beperkt. Daarbij speelt in de eerste plaats een rol dat opsporingsonderzoek slechts in het kader van het vooronderzoek wettelijk is genormeerd. Zelfs de ruimte voor opsporing voorafgaand aan de berechting in appèl is om deze reden beperkt. Bij opsporing nadat de veroordeling in kracht van gewijsde is gegaan, speelt voorts nog een rol dat opsporing altijd op strafvorderlijke beslissingen vooruit behoort te lopen. Deze gerichtheid op strafvorderlijke beslissingen en het respect voor het gezag van gewijsde nopen tot zeer grote terughoudendheid bij opsporing nadat de einduitspraak in kracht van gewijsde is gegaan. Tenslotte brengt de gedachte dat een geding eens moet eindigen mee dat voor opsporing in dit stadium zeer weinig ruimte bestaat. De heer Blaauw stelt zich in zijn brief van 5 maart 1999 op het standpunt dat beide veroordeelden onterecht zijn veroordeeld. Hij komt met name tot de conclusie dat de uitkomst van het rechercheonderzoek berust op valse bekentenissen, waardoor de rechter per saldo op het verkeerde been is gezet. Onderzoek van het strafdossier wijst echter uit dat de belastende verklaringen ten overstaan van de rechter-commissaris en ter terechtzitting zijn herhaald. De raadslieden hebben al hun bedenkingen tegen de verklaringen en het overige bewijsmateriaal ter terechtzitting naar voren kunnen brengen. Een aantal betrokken politieagenten is met het oog daarop expliciet ter terechtzitting bevraagd over de gang van zaken tijdens de verhoren en de totstandkoming van de verklaringen. Het Gerechtshof heeft uiteindelijk gemeend de bewezenverklaring in overwegende mate te kunnen baseren op de bekennende verklaringen van de verdachten en de verklaringen van twee getuigen die eerstgenoemde verklaringen bevestigen en geoordeeld dat de verklaringen op hoofdlijnen een consistent beeld geven van wat moet hebben plaatsgevonden. Dit oordeel is slechts aantastbaar door middel van een herzieningsprocedure op grond van feiten of omstandigheden die ten tijde van de berechting nog niet bekend waren en waarmee de rechter derhalve geen rekening heeft kunnen houden. De strafrechtspraak is in ons staatsbestel immers voorbehouden aan de onafhankelijke rechter. Teneinde een rechtvaardige berechting te garanderen, is een afgewogen stelsel van waarborgen en rechtsmiddelen gecreëerd. Zoals reeds eerder is gesteld, is voor het geval zich nieuwe feiten en omstandigheden voordoen die ten tijde van de berechting niet bekend waren en die, indien zij bekend waren geweest, aanleiding zouden kunnen geven tot een ander oordeel, de mogelijkheid van herziening gecreëerd. Ik acht geen termen aanwezig buiten dit (gesloten) systeem van rechtsmiddelen mogelijkheden te creëren voor hernieuwde beschouwingen van onherroepelijke beslissingen in strafzaken.	 Justitie
 KVR10514.xml	 1999	 SP	 Deze vragen dienen ter aanvulling op de eerdere vragen terzake van het lid Leers (zie Aanh. Hand. II, 1999-2000, nr. 230).	 Welke normen gelden er voor de veiligheid in de HSL-tunnel onder het Groene Hart? Wijken deze normen af van die in andere tunnels? Wijken de normen af van die op andere plekken langs het spoor? In hoeverre wordt de brandweer betrokken bij de beoordeling van de veiligheidsvoorzieningen van het ontwerp van de HSL-tunnel? Deelt u de mening van de heer Van Oosten, commandant van de regionale brandweer Rijnland, dat de veiligheidsvoorzieningen onder een aanvaardbaar niveau zijn gezakt? Welk deel van de kosten van de HSL-tunnel is bestemd voor veiligheidsmaatregelen? Als er meer geld aan veiligheidsvoorzieningen wordt besteed, levert dat dan een grotere veiligheid op? Zo ja, in welke mate? Deelt u de mening van Van Oosten dat de beperking op de veiligheidsvoorzieningen een kwestie van geld is? Wordt er op de veiligheidsvoorzieningen in de HSL-tunnel bezuinigd, omdat de kosten van de tunnel anders te hoog zullen oplopen? Zembla, 19 oktober jl., Metro, 20 oktober 1999	 De normen voor de veiligheid van de HSL als geheel zijn vastgelegd in het Integraal Veiligheidsplan. Deze normen zijn gesteld in termen van maximaal toelaatbaar risico. Dit plan is vastgesteld in het overlegorgaan van de betrokken Ministeries met brandweer, politie en GGD. Van deze overall-normen zijn specifieke normen voor de tunnels afgeleid. Daarnaast is gebruikgemaakt van ontwerpvoorschriften van NS Rail-infrabeheer. Deze voorschriften gelden ook voor andere spoorlijnen. De brandweer is intensief betrokken bij de beoordeling van de veiligheid: – op landelijk niveau betreffende de gehele HSL – In het Centraal Tunneloverleg dat betrekking heeft op alle HSL-tunnels – In commissies die specifieke aspecten van tunnelveiligheid uitwerken – In lokaal overleg per tunnel – In het centrale overleg over bereikbaarheid van de spoorbaan – In regionaal overleg betreffende bereikbaarheid van baandelen. Nee. De veiligheidsvoorzieningen in de HSL-tunnels gaan verder dan die in bestaande spoortunnels in Nederland en in de meeste bestaande en geplande spoortunnels in andere Europese landen. Het nog resterende risico is door TNO gekwantificeerd en blijkt te voldoen aan de zeer strenge normen die gehanteerd worden. Veiligheidsvoorzieningen in het ontwerp zijn voor een deel eenduidig te identificeren. De daarmee gemoeide kosten bedragen circa 15% van de totale kosten van de boortunnel. Daarnaast zijn er veiligheidsaspecten die zo verweven zijn met het gehele ontwerp, dat de kosten ervan niet af te splitsen zijn. In principe wel. Bij het investeren in veiligheid heeft men echter te maken met de wet van de verminderende meeropbrengst. Het veiligheidsniveau van het huidige ontwerp is reeds zo hoog, dat extra maatregelen veel kosten en relatief weinig effect sorteren. De veiligheidsaanpak is gestoeld op twee pijlers: – het vervoerssysteem moet voldoende veilig zijn, oftewel de risico’s mogen een van te voren bepaald maximum niet te boven gaan; deze risiconormen zijn bijzonder streng – ook als de veiligheid reeds voldoende is, zal de veiligheid verder vergroot worden als dit redelijkerwijs mogelijk is; dit staat bekend als het ALARA-principe: the risk should be As Low As Reasonably Achievable. Bij het eerste is sprake van een randvoorwaarde. Daarnaast kent het project uiteraard een budgettaire randvoorwaarde. Als bij uitwerking mocht blijken dat beide randvoorwaarden conflicteren, kan niet a priori worden aangegeven welk van beide prevaleert. Bij het tweede speelt de verhouding tussen de veiligheidswinst en de kosten en overige effecten van een maatregel een rol in de besluitvorming. Het voldoen aan de veiligheidsnormen is een randvoorwaarde. Bij de keuze van veiligheidsmaatregelen wordt gestreefd naar een optimale verhouding tussen kosten en opbrengst. Hoe kan de veiligheidsgulden het beste worden besteed? Het blijkt dat preventie het voorkómen van de situatie brandende trein in de tunnel in dit opzicht het beste scoort.	 Verkeer en Waterstaat
 KVR10516.xml	 1999	 VVD	 	 Dreigt er door de krapte op de arbeidsmarkt een tekort te ontstaan aan gediplomeerde drogisten voor de verkoop van zelfzorg-geneesmiddelen? Leidt dit momenteel met name in supermarkten tot op handen zijnde sluiting van OTC-counters? Is een overleg op uitnodiging van uw ministerie met de diverse betrokkenen afgezegd zonder dat een nieuw overleg gepland is? Zou in dit overleg over niet-personeelsgebonden oplossingen gesproken worden? Heeft uw ministerie mondeling medegedeeld dat oplossingen pas in de vernieuwing van de Wet op de geneesmiddelenvoorziening mogelijk zijn wat neerkomt op een termijn van minstens vijf jaar? Deelt u de mening dat de verkoop van zelfzorggeneesmiddelen door de supermarkt past in het streven van het kabinet naar concurrentie zowel op de kwaliteit van de dienstverlening/voorlichting als op de prijsstelling? Bent u bereid op korte termijn een overleg te plannen met de betrokken partijen om invulling te geven aan een apart regime voor verkoop van zelfzorgmiddelen in supermarkten rekeninghoudend met assortimentssamenstelling, kwaliteit van de dienstverlening en de behoefte van klanten om een gerichte aankoop in de supermarkt te doen? Zo ja, wat zijn hiertoe de stappen die u onderneemt?	 Neen. Uit informatie van Pharmacon, de brancheorganisatie van de drogist, blijkt dat het totale aantal gediplomeerde drogisten in Nederland en de jaarlijkse aanwas dermate groot zijn dat er geen sprake is van een tekort aan gediplomeerde drogisten op de arbeidsmarkt. Het aantal gediplomeerde drogisten dat jaarlijks het vakdiploma haalt (de aanwas) is vier à vijf keer groter dan het aantal verkooppunten dat geopend wordt. De mogelijke sluiting van OTC-counters kan derhalve niet het gevolg zijn van een tekort aan gediplomeerde drogisten. Ja, het overleg is afgezegd, i.v.m. het feit dat één van de partijen verhinderd was. Mondeling is medegedeeld dat de verkoop van zelfzorggeneesmiddelen betrokken zal worden bij de wijziging van de Wet op de Geneesmiddelenvoorziening. Ja. Ik heb inmiddels over de verkoop van zelfzorggeneesmiddelen advies gevraagd aan het College ter beoordeling van geneesmiddelen. De vraag naar een apart regime voor verkoop van deze geneesmiddelen in o.a. supermarkten, komt hierin aan de orde. Mede daarom lijkt het mij opportuun om na het uitbrengen van het advies met betrokken partijen te overleggen.	 Volksgezondheid, Welzijn en Sport (VWS)
 KVR10519.xml	 1999	 GPV	 Vragen over een open brief van de Nederlands Hervormd predikant ds. G.H. Baudet in het tijdschrift Woord & Dienst van 11 september 1999 naar aanleiding van voorgenomen maatregelen op het gebied van late zwangerschapsafbreking.	 Heeft u kennisgenomen van de open brief van de Nederlands Hervormd predikant ds. G.H. Baudet in het tijdschrift Woord & Dienst van 11 september jl.? Voelt u zich aangesproken door deze aan u gerichte brief waarin de schrijver u aan de hand van zijn eigen levensgeschiedenis een aantal indringende vragen voorlegt naar aanleiding van voorgenomen maatregelen op het gebied van late zwangerschapsafbreking? Bent u bereid, gelet op het open karakter van de brief, door middel van een eveneens open brief op de brief en de vragen van ds. Baudet te reageren? Bijlage ondershands aan bewindspersonen toegezonden	 Ja. De open brief die is afgedrukt in het tijdschrift «Woord en Dienst» is ons niet rechtstreeks toegezonden. In beginsel is er voor ons dan ook geen aanleiding hierop – al dan niet in een open brief – te antwoorden. Wij geven er de voorkeur aan de – op zichzelf heel belangrijke – discussie over dit onderwerp te voeren in het parlement en niet via de media. Aangezien evenwel de vragenstellers deze brief onder onze aandacht hebben gebracht en een oordeel daarover kennelijk gewenst achten, merken wij naar aanleiding van de brief het volgende op. Het kabinet is van mening dat het afbreken van de zwangerschap als het kind niet levensvatbaar is, niet strafbaar is, en als het kind beperkt levensvatbaar is, in beginsel wel. Het kabinet wil duidelijke regels stellen en bevorderen dat het handelen van artsen wordt getoetst. Uitgangspunt van het kabinetsbeleid is onder meer bescherming van kwetsbaar leven. Daarom mag niet ieder verzoek om late zwangerschapsonderbreking gehonoreerd worden, maar slechts die verzoeken waarbij het gaat om een kind dat zulke ernstige aandoeningen heeft dat het niet of nauwelijks levensvatbaar is, en waarvan tijdens de zwangerschap komt vast te staan dat postnataal levensverlengend handelen als medisch zinloos wordt beschouwd. De veronderstelling dat voor het kabinet mensen met een handicap niet welkom zouden zijn is dus niet juist. Mensen met een handicap kunnen een uiterst zinvolle bijdrage aan onze samenleving leveren. Het kabinet beoogt met het standpunt inzake late zwangerschapsafbreking dan ook geen waardeoordeel uit te spreken over mensen met een handicap en evenmin over de waarde van hun leven. Zoals reeds vermeld bij het kabinetsstandpunt inzake late zwangerschapsafbreking is met onder meer de Nederlandse Gehandicaptenraad overleg gevoerd. Dit overleg wordt voortgezet. Bij de behandeling van het kabinetsstandpunt late zwangerschapsafbreking in de beide Kamers der Staten-Generaal zal een zorgvuldige en grondige gedachtewisseling plaatsvinden. Afwijzende of kritische reacties zoals door Ds. Baudet in zijn open brief verwoord, vormen voor de regering een aansporing om het debat in de Tweede en Eerste Kamer met grote inzet en zorgvuldigheid te voeren.	 Volksgezondheid, Welzijn en Sport
 KVR1052.xml	 1995	 CDA	 Betreft vragen naar aanleiding van uitspraken van de minister over het veranderingsproces in de agrarische sector naar een meer markt- en milieugerichte produktie.	 Bevindt de agrarische sector zich midden in een veranderingsproces, dat zal leiden tot een meer markt- en milieugerichte produktie? Kost deze omschakeling de nodige tijd en moet de individuele bedrijven deze benodigde tijd gegund worden? Onderkent U de aard en de omvang van problemen van individuele bedrijven tijdens deze omschakeling? Beschouwt U de agrarische ondernemer als een «gewone ondernemer»? Hoe ziet u de rol van de agrarisch ondernemer als voedselproducent en beheerder van landschap en natuur? Hoe kijkt u tegen de specifieke eigenschappen van de agrarische markt – die voor een deel door de overheid gereguleerd wordt – aan? Is het niet beter, om tezamen met de sector, te komen tot een integrale veranderingsstrategie gericht op sterkere marktorie¨ntatie en rekening houdend met de in de afgelopen decennia gegroeide verhoudingen (onder andere ten gevolge van het Europese beleid) en daarbij de stappen op korte termijn in te passen? Beschouwt U uw beleidsvoornemens – die voor veel agrarische bedrijven koude sanering betekenen en slechts de bijstand als uitzicht bieden – als een sociaal-liberaal beleid? Bent u voorstander van het loslaten van produktiebeheersende instrumenten? Bent u voornemens dit in Europees verband te bepleiten? Hoe staan de overige EU-leden hier tegenover? Dit mede gezien uw uitspraak «Ten onrechte is de afgelopen jaren alleen het beeld naar buiten gekomen van malaise, ellende en problemen» Trouw,, 13 januari 1995	 Ja. Ik realiseer me dat deze omschakeling niet van het ene op het andere moment kan plaatsvinden. Bedrijven die kunnen en willen omschakelen moeten daarvoor tijd krijgen. Bij het formuleren van beleid wordt hiermee ook rekening gehouden. Ja. Genoemde uitspraak is bedoeld om het beeld dat nogal eens wordt geschetst van de positie van de land- en tuinbouw in een evenwichtiger en meer bij de werkelijkheid passend perspectief te plaatsen. Ik ben ervan overtuigd dat onze land- en tuinbouw, ondanks de problemen die met de omschakeling gepaard gaan, veel toekomst heeft. De agrarische ondernemer is wat mij betreft een volwaardige ondernemer. Uitgangspunt voor mij is dat ondernemersrisico’s niet kunnen worden afgewenteld op de overheid. Daarbij speelt uiteraard de vraag wat in de rede tot de normale ondernemersrisico’s kan worden gerekend. In deze benadering is het niet zo dat de overheid de handen van de land- en tuinbouw aftrekt. Terecht wordt bijvoorbeeld gewezen op de rol die agrarische ondernemers kunnen spelen bij de produktie van natuur- en landschapskwaliteiten. Hier heeft de overheid een duidelijke verantwoordelijkheid. Daarnaast dient de overheid bijvoorbeeld zorg te dragen voor een goed fiscaal klimaat (onder meer via lastenverlichting), het wegnemen van onnodige regels (deregulering) en de uitvoering van een aantal kerntaken op het gebied van bijvoorbeeld infrastructuur en kennisbeleid (zie ook antwoord vraag 7). Ik onderschrijf de gedachte om samen met het bedrijfsleven te zoeken naar mogelijkheden om de noodzakelijke omschakeling zo goed mogelijk vorm te geven. Mijn definitieve beleidsvoornemens zal ik verwoorden in de Prioriteitennota die ik begin maart wil uitbrengen. Op basis van de definitieve beleidsvoornemens wil ik de discussie – ook over de karakterisering van het beleid – met de Tweede Kamer aangaan. Ik wijs er overigens op dat bedrijfsbee¨indiging geen nieuw fenomeen is en het niet zo is dat ondernemers die (geheel of gedeeltelijk) stoppen per definitie noodgedwongen in ons sociale systeem terecht komen. In genoemd interview heb ik inderdaad gesproken over het loslaten van produktiequota. Het betreft hier een streefbeeld waarvan de werkelijkheid nog ver is verwijderd. Het streven dient naar mijn idee gericht te zijn op meer marktconformiteit, maar dat kan niet van de ene op de andere dag gerealiseerd worden. Die nuancering heb ik in het interview ook duidelijk aangebracht. Ik realiseer me bovendien terdege dat Nederland in de onvermijdbare discussie over de toekomst van het EU-(landbouw)beleid e´e´n van de gesprekspartners is. Wel is het naar mijn idee wenselijk dat Nederland in deze discussie vooraf helder positie bepaalt. Uiteraard zal ik beleidsvoornemens pas in Europees verband bepleiten nadat ik hierover – aan de hand van de Prioriteitennota – met de Tweede Kamer van gedachten heb gewisseld.	 Landbouw, Natuurbeheer en Visserij
 KVR10520.xml	 1999	 PvdA	 Vragen naar aanleiding van het artikel ''Betrouwbaar, zorgvuldig en deskundig'' in NRC Handelsblad van 9 oktober 1999, over de overstap van de heer P.A.A.M. Cornet, onderdirecteur Toezicht van De Nederlandsche Bank, naar Bank Labouchere en over bijzondere leningen en voorschotten aan directieleden van DNB.	 Is de heer drs. P.A.A.M. Cornet, onderdirecteur Toezicht van De Nederlandsche Bank (DNB), op eigen verzoek per 1 juni 1999 ontheven van zijn taak in verband met aanvaarding van een nieuwe betrekking bij Bank Labouchere per 1 december 1999? Acht u deze overstap verantwoord, gelet op het vertrouwelijke en mogelijk concurrentiegevoelige karakter van de informatie waarover de heer Cornet als onderdirecteur Toezicht heeft beschikt en gelet op de nieuwe bancaire betrekking welke hij heeft aanvaard? Zo ja, waarom? Verricht de heer Cornet werkzaamheden voor DNB in de periode van 1 juni tot 1 december 1999? Zo ja, welke? Zo neen, wordt het salaris van de heer Cornet doorbetaald? Zo ja, acht u dit correct, en waarom? Zo neen, welke stappen onderneemt u? Heeft u kennisgenomen van het jaarverslag van DNB, in het bijzonder de passage op pagina 215? Acht u het correct dat DNB leningen en voorschotten verstrekt aan directieleden ter waarde van 3,7 miljoen, daarbij in ogenschouw nemend de bijzondere en unieke publieke positie van DNB? Zo ja, waarom? Is het leden van de directie van DNB c.q. andere personeelsleden van DNB uitdrukkelijk en expliciet verboden om financiële diensten af te nemen of financiële producten te kopen van andere banken dan DNB, zulks al dan niet met het oog op het risico van belangenverstrengeling? Zo neen, vindt u in dat geval de uitleg van de woordvoerder van DNB op Radio 1, namelijk dat deze bijzondere faciliteit is gecreëerd met het oog op belangenverstrengeling, steekhoudend en overtuigend? Wordt bij deze voorschotten en leningen een marktconforme rente in rekening gebracht? Zo neen, waarom niet? Is deze bijzondere arbeidsvoorwaarde alleen beschikbaar gesteld voor leden van de directie? Wat is de reden hiervan? Wordt er onafhankelijk toezicht uitgeoefend op de uitvoering van deze faciliteit? Zo ja, hoe? «Betrouwbaar, zorgvuldig en deskundig» Eduard J. Bomhoff in NRC Handelsblad, 9 oktober 1999 Radio 1 Journaal, 11 oktober 1999 Jaarverslag DNB 1998	 Vooropgesteld zij dat de arbeidsvoorwaarden en de daarmee verband houdende regelingen voor medewerkers van De Nederlandsche Bank N.V. (DNB), uitgezonderd de directie, een verantwoordelijkheid betreffen van de directie van DNB. Dit betreft dus ook de regeling terzake van het vertrek van drs. P.A.A.M. Cornet, onderdirecteur aldaar. Op basis van informatie hierover verkregen van DNB, kan ik het volgende meedelen. De heer Cornet is, meteen nadat hij had meegedeeld dat hij was benaderd voor een functie in de directie van Bank Labouchere, ontheven van zijn taak. Toen de benoeming definitief was is deze onmiddellijk publiek gemaakt op 2 juni 1999. De overstap van bepaalde medewerkers van DNB, van een directeur of onderdirecteur belast met het toezicht in het bijzonder, naar een instelling in de financiële sector heeft een gevoelig karakter in verband met concurrentie- en vertrouwelijkheidsaspecten. Zo’n overstap zal uiteraard met de nodige zorgvuldigheid gepaard dienen te gaan. Zoals in veel andere landen heeft DNB ervoor gekozen een wachttijd waarin de medewerker geen toegang tot gevoelige informatie heeft in te lassen alvorens een nieuwe functie aanvaard kan worden. Voor betrokkene gaat het om een wachttijd van 6 maanden. Gezien het dynamische karakter van de markt is de informatie na die periode minder actueel en derhalve minder bruikbaar. Dit geldt evenzeer voor bepaalde vertrouwelijke informatie die veelal een tijdelijk karakter heeft. Daarbij zij nog aangetekend dat de geheimhoudingsplicht voor medewerkers van DNB ook geldt in de situatie dat zij niet meer in dienst zijn. Overtreding van de geheimhoudingsplicht betreft dan nog steeds een economisch delict. DNB streeft ernaar gedurende de wachttijd betrokkenen bijzondere opdrachten te verstrekken waarbij geen gevoelige informatie in het geding is. Dergelijke opdrachten zijn evenwel niet altijd gemakkelijk te vinden. De heer Cornet heeft behoudens een korte opdracht (een reeds gepland bezoek aan buitenlandse moedermaatschappijen van enkele in Nederland onder toezicht staande instellingen) en betrokkenheid als opgeroepen getuige in een lopende juridische procedure, geen werkzaamheden voor de Bank meer verricht. De onderhavige regeling is te beschouwen als een concurrentiebeding. Dergelijke bedingen komen voor in meerdere sectoren. In de jurisprudentie worden dergelijke bedingen kritisch beschouwd gezien het beperkende karakter daarvan voor de werknemer. Centraal bij de toetsing staat de redelijkheid van het beding. Elementen die daarbij een rol spelen zijn: – de lengte van de periode dat men niet werkzaam mag zijn in een sector; – de omvang van niet toegestane functies; – de salariëring. Gegeven de beperkingen in niet toegestane functies acht DNB het doorbetalen van het salaris in de onderhavige regeling niet onredelijk, te meer omdat de wachttijd reeds gaat lopen vanaf het moment dat de betrokken medewerker te kennen geeft in onderhandeling te zijn met een financiële instelling, en dus niet pas vanaf de datum dat hij een functie bij een instelling heeft aanvaard. De inhoud van de regeling en de toetsing daarvan in het onderhavige geval geeft mij geen aanleiding voor verdere opmerkingen. Ja. Het secundaire arbeidsvoorwaardenpakket voor de medewerkers van DNB is – conform het gebruik in de bancaire wereld – ook van toepassing op de leden van de directie, met dien verstande dat voor de medewerkers van DNB het maximum pensioen 70% van het eindloon is, terwijl dat voor de leden van de directie 60% bedraagt. Onderdeel van het secundaire arbeidsvoorwaardenpakket is een leningfaciliteit met name voor het eigen woningbezit. De rente op deze – in beginsel 30-jarige – leningen voor het eigen woningbezit bedraagt 4%. Het genoemde bedrag van f 3,7 mln betreft de hypotheekverstrekking aan de directieleden. Deze specificatie staat reeds sinds 1994 in het jaarverslag opgenomen. De hypotheken aan de directieleden worden uit oogpunt van transparantie opgenomen in de toelichting op de winst- en verliesrekening bij de post «personeelskosten»; de hypotheken aan de overige DNB personeelsleden worden niet in de toelichting genoemd. Met deze faciliteit voor hypotheekverstrekking sluit DNB aan bij de gebruikelijke arbeidsvoorwaarden terzake in de bancaire sector. Gegeven dit feit en de transparantie daarbij in de winst- en verliesrekening ten aanzien van het gebruik van de faciliteit door de directie, acht ik de handelwijze van DNB correct. DNB biedt, behoudens genoemde faciliteit, geen financiële diensten voor personeelsleden. Het is derhalve personeelsleden niet verboden dergelijke diensten af te nemen van bancaire instellingen. Daarbij is het zo dat de directie en andere medewerkers van DNB, die over gevoelige informatie kunnen beschikken, onderworpen zijn aan een regeling, waarin beperkingen worden gesteld aan het privé beleggingsbeleid. Alle beleggingen moeten worden gemeld aan de compliance officer, zijnde de externe accountant. Waar de bedoelde faciliteit van DNB voor leningen en hypotheken tot de afwezigheid van omvangrijke schuldposities ten opzichte van onder toezicht gestelde instellingen leidt, kan dat bijdragen aan de zuiverheid van de positie van de personeelsleden van de toezichthouder. Het rentepercentage, zoals aangegeven in het antwoord op vraag 7, is lager dan de huidige marktrente voor particulieren. Ook hiermee sluit DNB aan bij de gebruikelijke secundaire arbeidsvoorwaarden van bancaire instellingen. Nee, zie het antwoord op vraag 7. De uitvoering van de leningfaciliteit wordt gecontroleerd door de Interne Accountantsdienst van DNB en de externe accountant, waarbij de uitvoering voor de directie bijzondere aandacht krijgt in verband met de aparte vermelding in de toelichting van de jaarrekening.	 Financiën
 KVR10521.xml	 1999	 PvdA	 Vragen naar aanleiding van een onderzoek van KPMG in opdracht van Greenpeace waarin staat dat de prijs van zonnestroom op korte termijn kan concurreren met die van elektriciteit uit grote centrales, als de installatie van zonnepanelen verplicht wordt gesteld bij alle nieuwbouw en renovatie van woningen en bedrijfspanden.	 Kent u het onderzoek van KPMG in opdracht van Greenpeace? 1, 2 Ondersteunt u deze bevinding? Vindt u deze mogelijkheid wenselijk ter invulling van de Uitvoeringsnota Klimaatbeleid en de gestelde doelstelling voor het stimuleren van duurzame energiebronnen? Zo ja, hoe wilt u dit ondersteunen? Bent u ook van mening dat de voorgestelde verplichting noodzakelijk is ten behoeve van de marktpenetratie voor zonne-energie? Zo ja, bent u bereid het Bouwbesluit aan te passen? Bent u van mening dat de productiecapaciteit in Nederland voldoende is om genoeg zonnepanelen te leveren voor een eventuele verplichting van het gebruiken van zonnepanelen bij alle nieuwbouw en renovatie van woningen en bedrijfspanden? Zo nee, hoe wilt u dit stimuleren zodat er ook genoeg toeleveranciers van zonnepanelen zijn die kunnen meedingen aan mogelijke opdrachten? Waarin staat dat de prijs van zonnestroom op korte termijn kan concurreren met die van elektriciteit uit grote centrales, als de installatie van zonnepanelen verplicht wordt gesteld bij alle nieuwbouw en renovatie van woningen en bedrijfspanden Algemeen Dagblad, 24 augustus 1999	 Ja. In zijn algemeenheid wordt de stelling van KPMG/Greenpeace, dat PV een kansrijke energieoptie is voor de toekomst en dat een zeer grootschalige opschaling van de productiecapaciteit van zon-PV panelen zal leiden tot een fikse prijsdaling, onderschreven. De minister-president heeft tijdens de algemene beschouwingen in antwoord op de motie De Graaf over een plan van aanpak ter stimulering van zonnepanelen aangegeven dat het voor de regering van belang is dat zo snel mogelijk tot betere resultaten ten aanzien van duurzame energie wordt gekomen. Een nadere reactie op deze motie is in voorbereiding. Het beleid dat hiertoe nu al wordt ingezet is beschreven in «Duurzame energie in opmars: Actieprogramma 1997–2000». Naast de waardering van PV in de Energie Prestatie Normering kunnen verschillende (fiscale) stimuleringsregelingen worden genoemd zoals de energie-investeringsaftrek (EIA, EINP), Vamil, Groen Beleggen en het CO -reductiefonds. Daarnaast vormt vanuit het fiscale spoor de afdrachtskorting en het nihiltarief voor duurzame energie in de regulerende energiebelasting (REB) een stimulans. Het stimulerend effect hiervan neemt de komende jaren alleen maar toe, omdat met het stijgen van de REB-tarieven, deze bedragen ook steeds groter worden. Tevens kunnen de technologiestimuleringsprogramma’s van NOVEM worden genoemd. Deze programma’s hebben tot doel te komen tot nieuwe kostprijsverlagende technieken. In het regeerakkoord is het budget voor PV structureel uitgebreid. De minister van Economische Zaken zal samen met de staatssecretaris van Volkshuisvesting, Ruimtelijke Ordening en Milieubeheer bekijken of de belangrijke partijen aan de vraagzijde van de zon-PV markt, in het bijzonder de woningbouwcorporaties en de institutionele en particuliere beleggers, kunnen worden betrokken bij de verlenging van het bestaande zon-PV convenant. In dit convenant tekenen de betrokken partijen voor een inspanningsverplichting om eind 2000 een cumulatief opgesteld vermogen van 7,7 MWp met netgekoppelde zon-PV systemen te realiseren. Het is de bedoeling het bestaande convenant volgend jaar te verlengen. De wijze waarop KPMG/Greenpeace de zon-PV panelen in de markt wil zetten, namelijk door het verplicht stellen van de installatie van zonnepanelen bij de nieuwbouw en renovatie via het Bouwbesluit, past thans niet binnen de uitgangspunten van de bouwregelgeving. Deze gaan namelijk uit van maximale flexibiliteit en marktwerking, bijvoorbeeld door het stellen van doelvoorschriften in de vorm van prestatie-eisen. Hierbij wordt niet aangegeven welke middelen (zoals zonnepanelen) moeten worden toegepast, maar wordt een bepaald doel of prestatie voorgeschreven. Gebleken is dat door het geven van doelvoorschriften voor de nieuwbouw de toepassing en (prijs)ontwikkelingen van innovatieve en duurzame technologieën juist worden gestimuleerd. Dat PV niet expliciet wordt voorgeschreven in de regelgeving impliceert niet – zoals in het antwoord op vraag 2 al aangegeven – dat er geen activiteiten worden ondernomen om de toepassing van PV te stimuleren. Gelet op bovenstaande vervalt op dit moment de relevantie van deze vraag.	 Volkshuisvesting, Ruimtelijke Ordening en Milieubeheer
 KVR10522.xml	 1999	 VVD	 Vragen over het hanteren van een maximumleeftijd voor commerciële piloten, en de toepassing van de Joint Aviation Requirements - Flight Crew Licensing (JAR - FCL) in Europese landen. Frankrijk hanteert een leeftijdsnorm van 60 jaar, terwijl in andere landen onder voorwaarden gezagvoerders tot 65 jaar bevoegd kunnen zijn.	 Kent de minister van Binnenlandse Zaken en Koninkrijksrelaties het artikel «French age rule clips wings British pilots» en de vragen die Mevrouw Sanders-Ten Holte (ELDR) in het Europees Parlement naar aanleiding daarvan heeft gesteld aan de Europese Commissie? Is er, nu we leeftijdsonderscheid voor commerciële piloten in Nederland niet noodzakelijk vinden maar dit voor Nederlanders wel gevolgen heeft voor de uitoefening van hun beroep vanuit Nederland, sprake van leeftijdsdiscriminatie? Wat doet de minister in zijn functie van handhaver van de Nederlandse Grondwet om de rechten van Nederlanders in Europees verband te beschermen? The Times, 2 september 1999 Bijlage ondershands aan bewindspersonen toegezonden	 Ja. Nee. In artikel 2.1.10.1. van Annex 1, behorend bij het Verdrag van Chicago, is bepaald dat een houder van een bewijs van bevoegdheid in zijn hoedanigheid van gezagvoerder bij commerciële vluchten niet ouder mag zijn dan 60 jaar. Deze leeftijdsgrens is om veiligheidsredenen opgenomen. Binnen de gezamenlijke Europese luchtvaartautoriteiten, de Joint Aviation Authorities (JAA), is dit uitgangspunt versoepeld. Een maximumleeftijd van 60 jaar blijft weliswaar gelden, maar in de leeftijdscategorie tussen de 60 en 65 jaar blijft de bevoegdheid om als gezagvoerder op te treden bestaan, indien er een houder van een bewijs van bevoegdheid aan boord is die jonger is dan 60 jaar. Met ingang van 1 oktober 1999 is in Nederland het Besluit bewijzen van bevoegdheid voor de luchtvaart in werking getreden, waarin de afspraken met betrekking tot bewijzen van bevoegdheid voor cabinepersoneel, de Joint Aviation Requirements – Flight Crew Licensing (JAR-FCL), zoals overeengekomen in het kader van de JAA, zijn geïmplementeerd. Een aantal andere Europese landen is eveneens tot implementatie van de JAR-FCL overgegaan. Het gaat hier om Denemarken en Groot-Brittannië. De verwachting is dat andere Europese landen ook op korte termijn tot implementatie zullen overgaan. Frankrijk heeft echter tot nu toe gekozen voor behoud van de zwaardere norm, in afwijking van de binnen de JAA gemaakte afspraken. Op dit moment worden door de gezamenlijke Europese luchtvaartautoriteiten de nodige voorbereidingen getroffen om tot het sluiten van een verdrag met betrekking tot de oprichting van een European Aviation Safety Authority (EASA) te komen. Dit zal echter nog enige jaren in beslag nemen, zodat thans alleen nog gesproken kan worden van intentieverklaringen van de betrokken luchtvaartautoriteiten. Het is daarbij de verantwoordelijkheid van iedere staat om te beoordelen of zij in hun luchtruim de leeftijdsgrens, die om veiligheidsredenen is vastgelegd in het Verdrag van Chicago, blijven hanteren, dan wel kiezen voor naleving van de binnen de JAA gemaakte afspraken. Het feit dat de ene staat daarbij een andere afweging maakt dan de andere staat, betekent niet dat er daardoor sprake zou zijn van ongerechtvaardigd onderscheid naar leeftijd. Nederland – en in het bijzonder het ministerie van Verkeer en Waterstaat – zal omwille van de uniformiteit binnen Europa met gebruikmaking van de daartoe bestaande ambtelijke kaders binnen de JAA, erop aandringen dat ook Frankrijk zich conformeert aan de Europese afspraken, zoals deze in de JAR-FCL zijn neergelegd.	 Binnenlandse Zaken en Koninkrijksrelaties Sociale Zaken en Werkgelegenheid
 KVR10524.xml	 1999	 VVD	 Vragen over mogelijke administratieve fouten of competentieconflicten bij de ambulancedienst voor Tholen (Zeeland).	 Kent u het bericht: «Anonieme particulieren bekostigen voorlopig ambulance Tholen»? Is het waar dat de ambulancedienst in Tholen vanwege een administratieve fout niet over de vergunning voor ziekenvervoer beschikt, of is er sprake van (competentie)conflict over de CPA-gebiedsindeling, waardoor nog niet is beslist wie voor welk gebied de verantwoordelijkheid heeft c.q. krijgt? Deelt u de opvatting dat kennelijke administratieve fouten noch competentieconflicten een adequate ambulancevoorziening voor Tholen in gevaar mogen brengen? Bent u bereid te onderzoeken of de CPA-gebiedsindeling op meerdere plaatsen in het land provinciegrensoverschrijdende aanpassing behoeft? Bent u bereid het te leiden tot een zodanige verdeling van de CPA-gelden dat een voor de burger logische en meest adequate ambulancehulpverlening wordt bereikt? ANP, 21 september 1999	 Ja. Een van de rechtsvoorgangers van ambulancedienst Delta Noord, nl. de Stichting Ambulancedienst Tholen, is ontstaan door het afzonderen van het ambulancedeel van de Stichting Rode Kruis Tholen e.o. Voor deze afzondering is een aparte stichting opgericht, waarop de vergunning formeel niet kon overgaan. Het betrof hier namelijk geen rechtsopvolging onder algemene titel. Door de ambulancedienst is destijds verzuimd dit te melden bij Gedeputeerde Staten van Zeeland. In de vergunningbepalingen is opgenomen dat in een dergelijke situatie de vergunning na drie maanden vervalt. Er was op het moment dat er voor het eerst sprake was van een mogelijke fusie tussen Stichting Ambulancedienst Tholen en Stichting Ambulancedienst Goeree-Overflakkee geen sprake van een competentieconflict over de CPA-gebiedsindeling tussen de provincies Noord-Brabant en Zeeland. Wel speelde tijdens het fusieproces van bovengenoemde ambulancediensten bij de betrokken overheden het belang van de toekomstige situatie voor de hulpverleningsregio’s mee, met name voor wat betreft de congruentie van deze gebieden. Ik ben van mening dat door deze kwestie deze ambulancezorg voor Tholen niet in gevaar mag komen. Het College van Gedeputeerde Staten van Zeeland heeft desgevraagd het College van Gedeputeerde Staten van Noord-Brabant inmiddels geadviseerd omtrent de vergunningverlening ingevolge de Wet ambulancevervoer voor het grondgebied van de gemeente Tholen. De standplaats in dit gebied is gelegen in de provincie Zeeland, maar doordat de gemeente Tholen deelneemt aan de gemeenschappelijke regeling voor de Centrale Post Ambulancevervoer Westelijk Noord-Brabant, is GS van Noord-Brabant de vergunningverlenende instantie. Naar verwachting zal de provincie Noord-Brabant rond 1 december a.s. een nieuwe vergunning verstrekken voor het ambulancevervoer in de gemeente Tholen. Hierdoor zal meer duidelijkheid komen, waarbij – naast een adequate voorziening – een goede afstemming van hulpverleningsregio’s van het grootste belang is. De indeling in CPA-gebieden is een provinciale verantwoordelijkheid. Het kabinet heeft in de Hoofdlijnennotitie rampenbestrijding aangegeven te streven naar territoriale congruentie van regio’s voor brandweer, geneeskundige hulpverlening bij ongevallen en rampen en voor regionale ambulancevoorzieningen op de schaal van de politieregio’s. Op grond van de Brandweerwet 1985 en de Wet geneeskundige hulpverlening bij rampen wijst de provincie de gemeenten aan die een regionale brandweer en een Wghr-regio vormen en een regeling moeten treffen. Op grond van de Wet ambulancevervoer wijst de provincie de gemeenten aan die een regeling moeten treffen voor het oprichten en instandhouden van een CPA. In het proces naar territoriale congruentie zal de provincie derhalve een stimulerende, adviserende en coördinerende rol vervullen. Een specifiek onderzoek acht ik op dit moment niet opportuun. De verdeling van gelden voor CPA’s en voor ambulancediensten geschiedt op basis van door mij goedgekeurde beleidsregels van het COTG. Er is een apart budgetmodel voor CPA’s en een apart budgetmodel voor ambulancediensten. Het COTG heeft een aangepast budgetmodel voor ambulancediensten aan mij ter goedkeuring voorgelegd. De voorgestelde aanpassing zal ertoe leiden dat de beschikbaarheid van ambulancediensten in landelijke gebieden beter bekostigd kan worden.	 Volksgezondheid, Welzijn en Sport
 KVR10525.xml	 1999	 PvdA	 	 Wat is er waar van de verontrustende berichten over smeergeld c.q. andere onregelmatigheden bij Visumverlening in Marokko? Op welke wijze kan hier zo snel mogelijk een einde aan worden gemaakt? Op welke termijn worden welke maatregelen overwogen? Welke negatieve gevolgen zijn er geweest voor mensen die geen «smeergeld» betaald hebben? Welke onderzoeken worden ingesteld over vermeende mensensmokkel in de Nederlandse ambassades in Sri Lanka en Nigeria? Wanneer wordt de Tweede Kamer van de resultaten in kennis gesteld? Kan de Tweede Kamer zo spoedig mogelijk het rapport krijgen met betrekking tot de voornaamste knelpunten op de posten en op het Ministerie ten aanzien van asiel en migratie, visumverlening en fraudebestrijding? Hoe wordt in dat kader de personele bezetting versterkt en verbeterd, de dienst Juridische Zaken versterkt en de controle op fraude verbeterd?	 Mede naar aanleiding van de berichten in de media over de visumverlening in Marokko heb ik op 25 oktober jl. een brief gezonden aan de Tweede Kamer inzake het visumverleningsproces op het ministerie van Buitenlandse Zaken en de Nederlandse vertegenwoordigingen in het buitenland. Voor het antwoord op deze vraag en het merendeel van de overige gestelde vragen wil ik dan ook gaarne naar deze brief verwijzen. Zie het antwoord op vraag 1. In geval sprake is van het betalen van smeergeld door een deel van de visumaanvragers bij het Benelux Visumkantoor in Rabat, zou dit mogelijk betekenen dat andere aanvragers langer dan nodig hebben moeten wachten. Er zijn geen aanwijzingen dat het niet betalen van smeergeld uiteindelijk zou hebben geleid tot het niet verkrijgen van een visum. Zie het antwoord op vraag 1. Een dergelijk rapport bestaat niet. Zoals ik aangeef in mijn brief van 25 oktober jl. worden door middel van verfijning van de regelgeving, personele uitbreidingen en materiële voorzieningen verbeteringen aangebracht, teneinde knelpunten ten aanzien van asiel en migratie, visumverlening en fraudebestrijding op te lossen. Voor iedere post afzonderlijk wordt nagegaan welke maatregelen nodig zijn. Zie het antwoord op vraag 1.	 Buitenlandse Zaken
 KVR10526.xml	 1999	 GroenLinks	 Zie voor eerdere kamervragen over dit onderwerp Aanh. Hand. 1998-1999, nr. 1796.	 Kunt u aangeven wanneer en in welk internationaal overleg de Nederlandse regering de door de VS gehanteerde inreisbeperkingen voor HIV-positieve personen aan de orde heeft gesteld? Zijn hierbij resultaten geboekt? Bent u bereid uw opvatting over de de inreisbeperkingen voor HIV-positieve personen bij de VS opnieuw aan de orde te stellen, bilateraal dan wel in internationaal verband? Kunt u nader toelichten waarom u een actie van Nederland in bilateraal verband niet zinvol acht? Deelt u de mening dat uw motivatie dat actie op basis van één individueel geval geen resultaat zal hebben geen recht doet aan de werkelijkheid? Aangezien er geen sprake is van een individueel probleem, maar van een inreisbeperking waarvan alle HIV-positieve personen de dupe (kunnen) zijn en waarbij zich met enige regelmaat de situatie voordoet dat HIV-positieven de toegang tot de VS daadwerkelijk ontzegd wordt? Deelt u de opvatting dat – los van het te verwachten resultaat – Nederland bezwaar zou moeten aantekenen bij andere staten die op kwestieuze gronden systematisch bepaalde groepen (Nederlandse) burgers de toegang ontzeggen, alleen al vanwege de signaalwerking die hiervan uitgaat? Zo neen, waarom niet? Zie Aanhangsel Handelingen nr. 1796, vergaderjaar 1998–1999	 De Nederlandse regering onderkent de problematiek van het beperken van het reizigersverkeer van personen die lijden aan AIDS respectievelijk zijn besmet met het HIV-virus. In het algemeen wordt HIV/AIDS besproken in bijeenkomsten van UNAIDS, het co-sponsored programma van de Verenigde Naties. Daarnaast is in het kader van het review proces van de bevolkingstop te Cairo (International Conference on Population and Development, 1994) door Nederland uitdrukkelijk aandacht gevraagd voor deze problematiek, zowel in Den Haag bij een internationaal forum over dit onderwerp als in New York tijdens de Speciale zitting van de Algemene Vergadering van de VN. Dit heeft geleid tot een aantal paragrafen in het slotdocument dat specifiek de HIV/AIDS-problematiek aan de orde stelt. In diverse Europese werkgroepen wordt overleg gevoerd over gehanteerde inreisbeperkingen voor HIV-positieve personen. Dit heeft recent geresulteerd in het opstellen van een mededeling van de Europese Commissie aan de Raad en het Europees Parlement over voor de burgers van de Unie geldende bijzondere maatregelen ten aanzien van verplaatsing en verblijf die gerechtvaardigd zijn uit hoofde van de openbare orde, de openbare veiligheid en de volksgezondheid. Men acht het volksgezondheidsargument als weigeringsgrond enigszins achterhaald gezien het huidige integratieniveau van de Europese Unie en de ontwikkeling van nieuwe methoden om volksgezondheidsproblemen het hoofd te bieden. Aangezien het begrip volksgezondheid nog steeds deel uitmaakt van het Gemeenschapsrecht, acht men het zinvol aandacht te besteden aan het vrije verkeer van personen die lijden aan HIV/AIDS. Uit de door de instellingen van de Gemeenschap goedgekeurde documenten blijkt dat het vrije verkeer van personen en de gelijke behandeling in volle omvang ook voor HIV/AIDS-patiënten gelden. De Commissie wijst maatregelen af die kunnen leiden tot sociale uitsluiting, discriminatie of stigmatisering van personen met HIV/AIDS. De door de Europese Commissie opgestelde mededeling geeft de opvatting van de landen van de Europese Unie op dit punt weer. Ik ben van mening dat benadering van de Amerikaanse autoriteiten in groter verband (EU) meer effect zal sorteren. Nederland zal hierop aandringen. De motivering waarop u doelt heb ik gegeven op de vraag naar aanleiding van een concreet geval. Ik heb geenszins gesproken over een individueel probleem. Mijns inziens dient dit probleem in een breder verband bekeken te worden. In dat opzicht ben ik van mening dat actie van één land naar aanleiding van een individueel geval weinig resultaat zal opleveren. Ja. Zoals ook in eerdere antwoorden is weergegeven ben ik van mening dat, zeker als dit gebeurt op kwestieuze gronden, door staten gehanteerde inreisbeperkingen kritisch bekeken moeten worden en zo nodig in internationaal verband aan de orde dienen te worden gesteld. Zie Richtlijn 64/221/EEG en COM (99) 372	 Buitenlandse Zaken (BUZA)
 KVR10527.xml	 1999	 CDA	 Vragen over de kosten van een terugverhuizing van het ministerie van Onderwijs, Cultuur en Wetenschappen van Zoetermeer naar Den Haag.	 Gaat het ministerie van Onderwijs, Cultuur en Wetenschappen van Zoetermeer naar Den Haag terug verhuizen? Heeft hierover overleg plaatsgevonden met de gemeente Zoetermeer? Zo neen, waarom niet? Op basis van welke argumenten is dit besluit genomen? Wat is er veranderd ten opzichte van de overwegingen die destijds hebben geleid tot vestiging in Zoetermeer? Is het niet vreemd dat juist in een tijd waarin meer communicatie-middelen ter beschikking staan (ICT) fysieke aanwezigheid als doorslaggevend argument voor de verhuizing wordt gegeven? Geldt de noodzaak van fysieke aanwezigheid voor zowel minister als ambtenaren? Wat zijn de gevolgen voor (auto-)mobiliteit? Hoeveel reisbewegingen zullen dagelijks plaatsvinden? Heeft dit een rol gespeeld in de besluitvorming? Welke kosten zijn gemoeid met terugverhuizing? Hoeveel heeft de verhuizing naar Zoetermeer destijds gekost? Wat is de kapitaalvernietiging in verband met gebouw etc.? Wat zijn de verhuiskosten en investeringskosten? Ten laste van welke begroting en welke begrotingsonderdelen komen deze kosten?	 Ja, het Bestuursdepartement verhuist per 2002 naar Den Haag. CFI, één van de uitvoeringsorganisaties van OCenW, blijft in Zoetermeer gehuisvest. Met de gemeente Zoetermeer is de laatste jaren regelmatig gesproken over de wens tot verhuizing van het ministerie. Ook vorige week is het besluit tot verhuizing nogmaals toegelicht aan de gemeente Zoetermeer. In de jaren zeventig is besloten om, het toenmalige ministerie van OCenW, naar Zoetermeer te verhuizen. Toentertijd was het beleid gericht op de spreiding van de Rijksdiensten. Inmiddels is van dit idee afgestapt en is een trend waarneembaar dat de kerndepartementen de voorkeur geven aan huisvesting in elkaars nabijheid. Zie ook de verhuizing van het ministerie van VWS naar Den Haag die onlangs heeft plaatsgevonden. De toegenomen complexiteit en onderlinge verwevenheid van maatschappelijke en politieke vraagstukken stellen nieuwe eisen aan de integraliteit van de ambtelijke beleidsvoorbereiding. Dit betreft zowel de interactie met politieke processen als de samenwerking en afstemming tussen de ministeries en met burgers en maatschappelijke organisaties. Persoonlijk contact is hierbij essentieel. Communicatiemiddelen als ICT vervullen een belangrijke ondersteunende rol maar kunnen niet de rol overnemen van persoonlijk contact. Met de verhuizing naar Den Haag komt dit persoonlijk contact eerder en gemakkelijker tot stand. De noodzaak van fysieke aanwezigheid geldt zowel voor de minister als de staatssecretarissen als, vooral ook, voor ambtenaren. De mobiliteit en reisbewegingen hebben een rol gespeeld in de besluitvorming. Gegeven de onderliggende overwegingen voor verhuizing, was bij de keuze van de locatie de kwaliteit van de bereikbaarheid met openbaar vervoer een zeer belangrijk criterium. Hieraan wordt voldaan, want de Hoftoren ligt direct naast het Centraal Station. OCenW zal een vervoerplan maken dat is toegesneden op de nieuwe situatie. Dit vervoerplan zal sterke overeenkomsten hebben met de vervoerplannen van andere ministeries, zoals VWS en VROM. Uitgangspunt is, conform het regeringsbeleid, het terugdringen van autoverkeer en daarmee het stimuleren van openbaar vervoer. Dit uitgangspunt is uitstekend te realiseren in Den Haag-centrum. Voor dit vervoerplan worden de volgende uitgangspunten gehanteerd: De medewerkers die in Zoetermeer en directe omgeving wonen (420) zullen gebruik gaan maken van het openbaar vervoer. De medewerkers die in Den Haag en directe omgeving wonen (375) en nu het openbaar vervoer gebruiken danwel met de auto reizen, zullen met het openbaar vervoer en de fiets reizen. Met de Nederlandse Spoorwegen zal worden overlegd over capaciteit en OV-kaarten. In de kosten die zijn gemoeid met de verhuizing naar Den Haag moet een onderscheid worden gemaakt in de huurkosten en de éénmalige kosten als gevolg van de verhuizing. A. Huur Ten opzichte van de huidige situatie is bij aanvang sprake van een huurverhoging van gemiddeld 10 mln. per jaar. Over 15 jaar is de vergoeding die OCenW uit de algemene middelen ontvangt voor huisvesting nagenoeg gelijk aan de huurkosten. Dit komt door de stelselherziening Rijkshuisvesting 1999. Per 1999 is het stelsel voor de Rijkshuisvesting voor alle ministeries herzien. Zo staan vanaf 1999 ook bij OCenW de middelen voor de huurvergoeding op de OCenW-begroting. Vertrekpunt is een vergoeding gebaseerd op het feitelijke aantal m . Deze is voor de locatie in Zoetermeer lager dan voor een ministerie dat in Den Haag gevestigd is. Dit komt door de lagere grondkosten. De komende 15 jaar groeit OCenW naar een hogere normvergoeding. Over 15 jaar zal de vergoeding per saldo zijn verdubbeld. Dan is het beschikbare huurbudget nagenoeg gelijk aan de nieuwe huurkosten van 20 mln. B. Eenmalige kosten De éénmalige kosten als gevolg van de verhuizing betreffen: – Gebruikerskosten (inrichtingskosten, technische infrastructuur): 22 mln. – Verhuiskosten: 3 mln. – Projectkosten: 7 mln. – Dubbele huur overgangsperiode: 6 mln. – Extra kosten 4-jarige huurovereenkomst Zoetermeer (in plaats van 15 jaar zoals afgesproken in 1999): 5 mln. Voor een zuivere vergelijking van de kosten moet in de beschouwing worden betrokken dat in het huidige OCenW-gebouw in Zoetermeer een aantal forse investeringen had moeten plaatsvinden. Het gebouw is toe aan de 15-jaren-onderhoudsbeurt en de klimaatbeheersing moet ingrijpend worden opgewaardeerd. Deze investeringen en de mogelijke tijdelijke andere huisvesting die dan nodig is, zouden eveneens hebben geleid tot aanzienlijke extra kosten. De vraag naar de kosten van de verhuizing destijds naar Zoetermeer is door mij niet te beantwoorden, zonder nader onderzoek. Sinds 1 januari 1999 is het stelsel voor de bekostiging van de rijkshuisvesting veranderd. De kosten van het gebouw plus het inbouwpakket (wanden, aankleding, technische infrastructuur) zijn in 1984 geheel door de Rijksgebouwendienst betaald. Die kosten liepen niet via de begroting van OCenW. Ik zal de RGD vragen hierover nadere informatie te verschaffen. Sinds 1 januari jl. is de systematiek ingrijpend gewijzigd. Er wordt nu gewerkt met huurcontracten en de berekeningsgrondslagen zijn onvergelijkbaar, zo komt tegenwoordig de technische infrastructuur geheel voor rekening van de huurder (i.c. OCenW) en niet de verhuurder/eigenaar (RGD). Dit maakt de kosten van 1984 en nu onvergelijkbaar. Van kapitaalsvernietiging is geen sprake. De voorzieningen in Zoetermeer blijven bestaan en worden gebruikt door de OCenW-uitvoeringsorganisatie CFI en nieuwe bewoners. In vraag 7 is aangegeven dat OCenW in de komende 15 jaar groeit naar een hoger huurbudget, dat dan nagenoeg gelijk is aan de nieuwe huurkosten. In de tussenliggende periode worden de kosten gedekt uit de nog beschikbare vrije ruimte vanaf 2004 op de centraal beheerde middelen. De éénmalige kosten worden betaald via een intertemporele compensatie door het ministerie van Financiën (circa 34 miljoen in 2002 en 2003) en door een beroep op de leenfaciliteit door de RGD (11 mln.) welke in latere jaren via de huurvergoeding wordt terugbetaald. Deze terugbetaling wordt gefinancierd uit de nog beschikbare vrije ruimte vanaf 2004 op de centraal beheerde middelen (artikel 26.08 op de OCenW-begroting).	 Onderwijs, Cultuur en Wetenschappen
 KVR10529.xml	 1999	 SP	 Vragen over de aanleg van een marinebasis in India door Ballast Nedam en over het toetsen van infrastructurele projecten aan de criteria van het wapenexportbeleid.	 Bent u op de hoogte van de order ter waarde van 120 miljoen gulden van Ballast Nedam in verband met de aanleg van een marinebasis in India? Wordt deze basis genoemd als nieuwe thuishaven voor onderzeeërs van de Indiase Marine? Staat in de planning van het Indiase nucleaire programma dat onderzeeërs uitgerust zullen gaan worden met kernwapens? 1 en 2 Hoe beoordeelt u deze order in het licht van het thans geldende wapenembargo van Nederland en de Verenigde Staten tegen India dat ingesteld werd nadat India en Pakistan kernproeven namen? Bent u van oordeel dat, hoewel de bedoelde order niet vergunningsplichtig is in de zin van de In- en Uitvoerwet betreffende strategische Goederen, deze indruist tegen de geest van het wapenembargo, in het bijzonder wanneer straks, mede dankzij Nederlandse deelname aan de bouw ervan, Indiase kernonderzeeërs hier hun basis zullen hebben? Zo ja, welke stappen gaat u ondernemen? Zo neen, waarom niet? 1 en 2 Is het mogelijk in de toekomst ook opdrachten voor militaire infrastructurele projecten te toetsen aan de criteria van het wapenexportbeleid? Bent u bereid in dit verband aanpassingen aan de huidige wetgeving hieromtrent te overwegen? Wordt op EU-niveau discussie gevoerd over het wapenexportbeleid en over de vraag hoe militaire infrastructurele projecten hierin opgenomen zouden kunnen worden? Wat is de stand van zaken nu? Wat is de Nederlandse inbreng in deze discussie? Bent u van oordeel dat het een consistent beleid is om enerzijds ontwikkelingshulp te verlenen aan een land en anderzijds mee te werken aan het omhoog drijven van het defensiebudget van hetzelfde ontwikkelingsland? Radio 1 – Argos, 15 oktober 1999 Janes Defence Weekly – 30 september 1998 Indian Navy plans $ 3b relocation	 Ja. De marinebasis te Karwar in de Indiase deelstaat Karnataka is bedoeld ter ontlasting van de bestaande basis te Mumbai. Alhoewel concrete aanwijzingen daarvoor niet bekend zijn, is niet uit te sluiten dat de haven gebruikt zal worden door Indiase onderzeeboten. De Indiase nationale veiligheidsraad bracht eind augustus van dit jaar een ontwerp-nucleaire doctrine uit, waarin ambitieuze plannen werden uiteengezet voor een zogenaamde nucleaire triade. Onderzeeboten uitgerust met nucleaire wapens zouden hiervan onderdeel kunnen uitmaken. Deze ontwerp-nucleaire doctrine is overigens nog niet overgenomen door de nieuwe Indiase regering en er zijn dezerzijds dan ook geen concrete plannen bekend voor de tenuitvoerlegging ervan. Bij het komende bezoek van de minister-president Kok aan India zal ondermeer een oproep worden gedaan tot uiterste terughoudendheid op nucleair militair gebied. Nederland heeft, na de door India en Pakistan in mei 1998 uitgevoerde kernproeven, een stop ingesteld op de afgifte van vergunningen voor de uitvoer van militair materieel naar die landen. De werkzaamheden die Ballast Nedam Baggeren B.V. in Karwar zal verrichten bij de aanleg van de nieuwe haven, bestaan uit de bouw van enkele dammen die het havenbekken moeten beschermen tegen de golven, het uitbaggeren van het havenbekken en de toegangsgeul daarvoor en het opspuiten van het haventerrein. Voorzover deze werkzaamheden al zullen leiden tot de uitvoer van goederen vanuit Nederland, zal het daarbij niet om militaire goederen gaan in de zin van het Uitvoerbesluit strategische goederen 1963. De vergunningenstop speelt hierbij derhalve geen rol. Neen. De In- en uitvoerwet en het Uitvoerbesluit strategische goederen 1963, waar de toetsing van vergunningaanvragen aan de criteria van het wapenexportbeleid uit voortvloeien, richten zich exclusief op goederentransacties. Dienstverleningsovereenkomsten met buitenlandse partijen, zoals de onderhavige baggeropdracht voor Ballast Nedam Baggeren B.V., kunnen niet op die wettelijke basis getoetst worden. Anders is dat met de Sanctiewet, op grond waarvan het mogelijk is om ook economische activiteiten van een meer algemene aard met bepaalde andere landen te verbieden en een toetsing te introduceren indien ontheffingen op zo’n verbod kunnen worden verleend. De Sanctiewet kan echter alleen worden toegepast op grond van besluiten of aanbevelingen van organen van volkenrechtelijke organisaties dan wel internationale afspraken. Zulke aanbevelingen of besluiten ontbreken ten aanzien van India en Pakistan. Voor wat de vraag naar de bereidheid tot aanpassing van de wetgeving betreft, meen ik dat civiele aannemingswerkzaamheden, ook al zouden deze ten goede komen van een militair-infrastructureel project, niet van dien aard zijn dat deze de introductie van nieuwe interventiemogelijkheden voor de overheid in de private sector rechtvaardigen. Bovendien geldt voor zulke werkzaamheden dat in de regel sprake zal zijn van wereldwijde beschikbaarheid, zowel wat de diensten betreft als de daarbij gebruikte goederen. Onder die omstandigheid kunnen, zelfs als daar wel de behoefte toe wordt gevoeld, beperkende maatregelen alleen effectief zijn, indien daar een breed internationaal draagvlak voor bestaat. In de Raadswerkgroep COARM wordt geregeld gesproken over het door de EU-lidstaten gevoerde wapenexportbeleid. De vraag of orders voor militaire infrastructurele projecten aan het wapenexportbeleid moeten worden getoetst is daar tot dusver niet aan de orde geweest. Dit ligt, omdat zulke projecten over het algemeen niet tot export van wapens zullen leiden, ook niet in de rede. Het voornemen om te Karwar een marinehaven aan te leggen dateert al van begin jaren tachtig. Derhalve kan naar het inzicht van de Regering in het kader van deze transactie niet worden gesproken van het omhoog drijven van het defensiebudget. Voor wat betreft de relatie tussen de bilaterale ontwikkelingssamenwerking en de defensieuitgaven verwijs ik kortheidshalve naar de behandeling van de OS-landenkeuze in uw Kamer eerder dit jaar.	 Economische Zaken
 KVR1053.xml	 1995	 D66	 Betreft vragen over het preventief toezicht op de provincies Drenthe en Zeeland door het ministerie van Binnenlandse zaken	 Hebt u besloten de provincies Drenthe en Zeeland onder preventief provincieel toezicht («curatele») te plaatsen? Zo ja, op welke gronden? Wat houdt deze maatregel precies in? Hoe lang is zij van kracht? Op welke categoriee¨n uitgaven heeft zij betrekking? Heeft over uw voornemen overleg plaats gevonden met de provinciebesturen c.q. hadden de provinciebesturen in redelijkheid, met name gezien de Provinciewet, een dergelijke maatregel kunnen verwachten? Waren ook minder vergaande maatregelen denkbaar geweest? Hoe verhoudt de maatregel zich tot de voorgestelde nieuwe verdeelsleutel van de financiering van de provincies uit het Provinciefonds? Zie NRC van 3 januari 1995 en De Volkskrant, 4 januari 1995 Zie punt 6 circulaire ministerie van Binnenlandse Zaken aan provinciebesturen, 28 juli 1994	 Ja. Bij mijn besluiten van 29 november 1994 en 16 december 1994 heb ik de provincies Drenthe en Zeeland onder preventief toezicht gesteld en de besturen daarvan op de hoogte gesteld. Naar mijn oordeel zijn de begrotingen van deze provincies niet ree¨el in evenwicht en zal dit evenwicht ook blijkens de meerjarenramingen in de eerstvolgende jaren (tot en met 1998) niet tot stand worden gebracht zonder dat nadere maatregelen door de betreffende provincies worden genomen. Een en ander op grond van het bepaalde in artikel 207, eerste lid, van de Provinciewet (Stb. 1993, 668). Deze maatregel houdt in dat niet zonder meer uitvoering kan worden gegeven aan de begroting en nadien vastgestelde begrotingswijzigingen. Daarvoor behoeft het provinciaal bestuur vooraf mijn goedkeuring. Deze maatregel is van kracht gedurende het begrotingsjaar 1995 en betreft in principe de gehele begroting van lasten en baten. Ingeval en zolang de goedkeuring nog niet is verleend behoeft het provinciaal bestuur vervolgens op grond van het gestelde in artikel 212, 1e lid, van de Provinciewet mijn toestemming tot het doen van uitgaven. Ik wijs er uitdrukkelijk op dat het krachtens de Provinciewet ingestelde preventieve toezicht en de daaraan verbonden consequenties en rechtsgevolgen, zoals hiervoor uiteengezet van een geheel andere orde is dan het begrip «onder curatele», zoals dat in publikaties van enige landelijke dagbladen werd vermeld. Bij onder curatelestelling wordt, veelal voor onbepaalde tijd, iemand het vrije beheer over zijn/haar zaken ontnomen en wordt een ander, de curator, met dat beheer belast. Tot 1994, het jaar dat de nieuwe Provinciewet in werking trad, was het preventieve toezicht op het financie¨le beleid van de provincies de reguliere toezichtsvorm. Voor het begrotingsjaar 1994 gold een overgangsregime. Voor de goede orde deel ik u nog het volgende mede. Afhankelijk van de aard en de omvang van de geconstateerde financie¨le problemen kan op grond van het bepaalde in artikel 215 van de Provinciewet bij de instelling van preventief toezicht worden bepaald dat nader aan te wijzen besluiten van het provinciaal bestuur die financie¨le gevolgen voor de provincie hebben binnen twee weken aan de Minister van Binnenlandse Zaken dienen te worden ingezonden. Van deze bevoegdheid heb ik in beide gevallen geen gebruik gemaakt. Ingevolge het bepaalde in het tweede lid van artikel 211 van de Provinciewet kan bij de beslissing omtrent goedkeuring van de begroting ten aanzien van daarbij nader aan te geven soorten van wijzigingen worden bepaald dat deze geen goedkeuring behoeven. Inmiddels heb ik op 19 januari jongstleden besloten de begroting van de provincie Drenthe voor het dienstjaar 1995 goed te keuren. Ook heb ik besloten dat begrotingswijzigingen die beogen het begrotingstekort ongedaan te maken en wijzigingen die een eenmaal bereikt evenwicht tussen baten en lasten niet in negatieve zin verstoren, mijn goedkeuring niet meer behoeven. Een en ander naar aanleiding van overleg dat met provinciale vertegenwoordigers is gevoerd, de verstrekte nadere informatie en de toezegging is gedaan dat de begroting bij begrotingswijziging ree¨el sluitend zal worden gemaakt. Die toezegging is later schriftelijk bevestigd door het college van gedeputeerde staten. Over mijn voornemen heeft geen bestuurlijk overleg plaats gevonden met de provinciebesturen. Wel zijn de uitkomsten van het onderzoek naar de begrotingen van de provincies Drenthe en Zeeland ambtelijk gemeld en besproken. Bovendien wijs ik op het volgende. Onder invloed van de gewijzigde opvattingen over de verhoudingen in het binnenlands bestuur heeft zich een nieuwe toezichtsfilosofie ontwikkeld. Een filosofie die uitgaat van slagvaardige en volwassen gemeenten en provincies die zelf verantwoordelijk zijn voor een gezond financieel beleid. Daarbij past een toezichthouder die de gemeenten en provincies hun eigen verantwoordelijkheid laat, maar alert is op dreigende financie¨le ontsporingen en zo nodig bijstuurt. Deze nieuwe toezichtsfilosofie heeft zijn wettelijke beslag gekregen in de thans vigerende Gemeente- en Provinciewet. De in de Provinciewet neergelegde bepalingen inzake zijn gelijk aan de overeenkomstige bepalingen van de Gemeentewet. Het uitgangspunt voor het toezicht is daarbij dat repressief toezicht regel is en preventief toezicht uitzondering. Deze nieuwe bepalingen weerspiegelen niet een afnemend belang van het toezicht, maar een verandering van de vorm, in de richting van een toezicht op maat. Gelet op het feit dat het hier ging om de uitvoering van nieuwe bepalingen is op verzoek van mijn ambtsvoorganger en de voorzitter van het Interprovinciaal Overleg destijds een ambtelijke werkgroep samengesteld, waarin zowel vertegenwoordigers van mijn departement als provinciale ambtenaren zitting hadden. Deze werkgroep heeft in juni 1993 het rapport «Zicht op toezicht» uitgebracht, waarin de uitgangspunten zijn verwoord voor het financie¨le toezicht nieuwe stijl. Het rapport «Zicht op toezicht» vult de nieuwe rol in het kader van toezicht nader in. Het geeft de gemeenten en provincies bovendien inzicht in de aandachtspunten die de toezichthouder bij de uitoefening van het toezicht nieuwe stijl zal hanteren. Alvorens dit rapport werd uitgebracht is daaromtrent op 19 mei 1993 van gedachten gewisseld in een overleg tussen mijn ambtsvoorganger en de colleges van gedeputeerde staten. Een van de aanbevelingen uit het rapport betrof het uitbrengen van een beleidskader voor de toezichtsuitoefening, waarmede een belangrijke bijdrage kan worden geleverd aan het in de praktijk transparant en eenduidig gestalte geven van het toezicht. In een dergelijk kader kunnen de normen, uitgangspunten en criteria worden opgenomen aan de hand waarvan de toezichthouder het financie¨le beleid van gemeenten en provincies beoordelen. De diverse colleges van gedeputeerde staten hebben een dergelijk beleidskader ontwikkeld en aan de gemeenten toegezonden. Ook mijn ambtsvoorganger heeft een dergelijk beleidskader in een circulaire van 28 juli 1994, aan de provinciebesturen gezonden. Daarin zijn een aantal algemene uitgangspunten, criteria en normen aangegeven, welke bij de beoordeling van de provinciale begrotingen zullen worden gehanteerd. Alvorens tot verzending over te gaan is een concept van dit beleidskader nog ambtelijk besproken in het vakberaad provinciale financie¨n, waarin overwegend hoofden van de afdeling provinciale financie¨n zitting hebben. De in eerderbedoelde circulaire aangegeven criteria en normen worden bovendien al enige jaren in het kader van het toezicht gehanteerd en zijn als zodanig ook bij de provincies bekend. Gelet op het vorenstaande meen ik dat de betreffende provinciebesturen in redelijkheid een dergelijke maatregel hadden kunnen verwachten. Ten slotte deel ik u mede dat, gelet op het gedeelte in met name artikel 207, eerste lid, van de Provinciewet, minder vergaande maatregelen niet tot de mogelijkheden behoren. Onder de omstandigheden, die naar mijn mening gelden voor de begrotingen 1995 en de meerjarenramingen van Drenthe en Zeeland (zie het antwoord op vraag 1), verplicht de wet tot het instellen van preventief toezicht. Door de desbetreffende provincies is in het kader van de meerjarenramingen vooralsnog geen rekening gehouden met de effecten als gevolg van de voorgestelde nieuwe verdeelsleutel met betrekking tot de Provinciefondsuitkering. Ook ik heb bij de beoordeling van de meerjarenramingen daarmede nog geen rekening gehouden. Dit vanwege het feit, dat omtrent het voorstel nog de nodige adviezen dienen te worden uitgebracht en dit voorstel nog bij het parlement aanhangig dient te worden gemaakt.	 Binnenlandse Zaken
 KVR10530.xml	 1999	 SP	 Vragen naar aanleiding van het bericht ''Halfblote vrouwen leiden aandacht verkeer af'', over sexbillboards langs de snelweg, in De Telegraaf van 23 oktober 1999.	 Kent u het bericht «Halfblote vrouwen leiden aandacht verkeer af»? Deelt u de mening van Veilig Verkeer Nederland dat opvallende reclameborden zoals die voor 06-sexlijnen langs de A4 ter hoogte van Roelofarendsveen de aandacht van weggebruikers afleiden en daardoor gevaar kunnen veroorzaken? Beschikt u over instrumenten om deze reclame tegen te gaan? Beschikken gemeenten over instrumenten om deze reclame tegen te gaan? Deelt u de mening van de Stichting Wetenschappelijk Onderzoek Verkeersveiligheid dat het de voorkeur verdient om opvallende reclame langs de autosnelweg zoveel mogelijk tegen te gaan? Kunt u dat toelichten? Bent u bereid met de VNG te overleggen over mogelijkheden om opvallende reclame langs de openbare weg te weren? Telegraaf, 23 oktober 1999	 Ja. Ik deel de mening van Veilig Verkeer Nederland in die zin, dat de aanwezigheid van opvallende reclame langs de weg er toe leidt dat de weggebruikers hun aandacht voor het verkeer en de omgeving moeten verdelen, hetgeen ik ongewenst acht. Mij staan geen instrumenten ter beschikking waarmee dergelijke vormen van reclame langs de snelwegen kunnen worden geweerd. Langs rijkswegen wordt reeds geruime tijd een terughoudend reclamebeleid gevoerd op grond waarvan reclame-uitingen van welke aard dan ook langs rijkswegen verboden is. Het betreft dan reclame-uitingen op rijksweggebied (de bermen van de weg). Het onderhavige geval betreft echter een billboard dat op particulier terrein geplaatst is (een zogenaamd weilandbord) waarover het Rijk geen zeggenschap heeft. De provincies en gemeenten in wier gebied een dergelijk bord is geplaatst, kunnen deze borden op grond van de hen ter beschikking staande instrumenten, zoals de provinciale landschapsschoonverordening, laten verwijderen. Inmiddels is door de provincie Noord-Brabant op basis van een dergelijke verordening een plan van aanpak vastgesteld op basis waarvan actief tot verwijdering van reeds geplaatste borden wordt overgegaan. Onlangs is ook de provincie Zeeland tot actie overgegaan. De SWOV heeft de opvatting dat opvallende reclame moet worden tegengegaan op plaatsen waar extra aandacht van de weggebruiker noodzakelijk is. Te denken valt bijvoorbeeld aan op- en afritten. Dat is ook mijn mening. Zoals blijkt uit mijn antwoord op vraag 3 betreft het hier een verantwoordelijkheid van gemeenten en provincies. Wel wil ik in mijn contacten met VNG en IPO aandacht voor dit aspect vragen.	 Verkeer en Waterstaat
 KVR10531.xml	 1999	 SP	 Vragen naar aanleiding van het bericht ''STE: Philips-man gaat onterecht vrijuit'' in Trouw van 22 september 1999, onder meer over vervolging van voorkenniszaken.	 Hebt u kennis genomen van het bericht «STE: Philips-man gaat onterecht vrijuit»? Wat is uw mening over de opvatting van de STE dat de Philips-bestuurder vanwege voorkennis in aandelen had moeten worden vervolgd? Kunt u gemotiveerd uiteenzetten waarom het Openbaar Ministerie in weerwil van de opvatting van de STE dat het vertrek van een bestuurder koersgevoelige informatie vormt, heeft besloten niet tot vervolging over te gaan? Kan de beslissing niet tot vervolging over te gaan leiden tot precedentwerking in dit soort voorkenniszaken? Zo neen, waarom niet? Kunt u aangeven hoeveel zaken de STE tot op heden aan het OM ter vervolging heeft gegeven en in hoeveel zaken door het OM daadwerkelijk vervolging is ingesteld? Kunt u aangeven in hoeveel van die zaken het OM een schikking heeft getroffen? Welke redenen lagen daaraan ten grondslag? Heeft het O.M., zoals de STE suggereert, te weinig capaciteit om voorkenniszaken te vervolgen? Acht u een capaciteit om vijf zaken per jaar te vervolgen voldoende gezien het aantal zaken dat de STE bij het OM aanbrengt? Trouw, 22 september 1999	 Ja. Het antwoord op de vraag of de wetenschap over het vertrek van een lid van de Raad van Bestuur van een beursgenoteerde onderneming als voorwetenschap in de zin van artikel 46 lid 2 van de Wet toezicht effectenverkeer (Wte) kan worden aangemerkt, kan in zijn algemeenheid niet worden gegeven en is afhankelijk van de concrete omstandigheden van het geval. In artikel 46 lid 2 wordt voorwetenschap gedefinieerd als niet-openbare informatie, die bij openbaarmaking invloed zou kunnen hebben op de koers van de effecten, ongeacht de richting van die koers. In deze zaak was naar het oordeel van de officier van justitie de wetenschap van het vertrek van dhr. Pieper geen koersgevoelige informatie zodat de situatie van voorwetenschap zich niet kon voordoen. De officier was van mening dat redelijkerwijs niet verwacht mocht worden dat het vertrek van dit lid van de Raad van Bestuur van Philips invloed zou kunnen hebben op de effectenkoers. Hij heeft zich gebaseerd op het oordeel van de New York Stock Exchange (NYSE). De NYSE heeft zich op verzoek van Philips gebogen over de vraag of de handel in effecten aldaar diende te worden opgeschort naar aanleiding van het uit te geven persbericht over het vertrek van dhr. Pieper. Aan deze vraag ligt ten grondslag de mogelijke koersgevoeligheid van de inhoud van het persbericht. De NYSE was van oordeel dat de handel niet hoefde te worden opgeschort nu het niet het aftreden van de Chief Officer of de Chief Financial Officer van Philips betrof. Het bericht inhoudende het vertrek van dhr. Pieper viel derhalve naar Amerikaans oordeel niet als zodanig koersgevoelig aan te merken dat de handel in aandelen Philips diende te worden opgeschort. Voorts heeft voor de officier meegewogen dat de Philipsbestuurder zijn transactie overeenkomstig het bepaalde in artikel 46b lid 3 Wte aan de compliance-officer van Philips heeft gemeld. Achteraf bezien heeft het bericht van het vertrek van de heer Pieper geen invloed gehad op de koers. Op 17 mei 1999 maakte Philips de samenwerking met het Koreaanse LG Electronics openbaar. Op 18 mei 1999 maakte Philips het vertrek van dhr. Pieper bekend. Het koersverloop van een aandeel Philips op zowel 18 mei als op 19 mei 1999 laat, mede gezien de ontwikkeling van de AEX-index op die dagen, geen bijzonderheden zien. De officier van justitie is tot het nemen van een vervolgingsbeslissing als hier bedoeld bevoegd conform artikel 167 Wetboek van Strafvordering. De officier heeft mijns inziens binnen het kader van zijn bevoegdheid gehandeld. Tegen een beslissing van de officier van justitie is conform artikel 12 van het Wetboek van Strafvordering beklag mogelijk bij het Gerechtshof. De Stichting Toezicht Effectenverkeer heeft besloten een dergelijke beklagprocedure aan te spannen. De rechter zal zich derhalve kunnen uitspreken over het oordeel van de officier van justitie. Neen. De beslissing om al dan niet tot vervolging over te gaan, is afhankelijk van de concrete omstandigheden van het geval. Om die reden zal de onderhavige beslissing geen precedent scheppen. De Stichting Toezicht Effectenverkeer (STE) heeft vanaf 1994 in ruim 30 zaken aangifte gedaan waarbij een aangifte betrekking kan hebben op meerdere verdachten. In een vijftal zaken was geen sprake van misbruik van voorwetenschap dan wel gebruik van voorwetenschap. Deze zaken zijn verder niet in onderzoek genomen. Daarnaast is, na onderzoek, een zaak geseponeerd en zijn met betrekking tot een zestal andere zaken de strafzaken tegen in totaal dertien verdachten geseponeerd. In een drietal zaken zijn tien verdachten ter zitting aangebracht. Een 24-tal zaken is ofwel in afwachting van onderzoek, ofwel het onderzoek is nog gaande, ofwel het onderzoek is afgerond maar er is nog geen vervolgingsbeslissing genomen, ofwel het onderzoek is afgerond met een beslissing tot dagvaarding maar de zaak heeft nog niet gediend. Er zijn geen aangiften uit 1994 en 1995 meer in behandeling. Met betrekking tot het achttal aangiften van 1996 en 1997 dat nog in behandeling is, zal de vervolgingsbeslissing aan het einde van dit jaar worden genomen. Met een verdachte is getransigeerd voor een bedrag van f 944 000,–. Hierbij is gebruik gemaakt van de mogelijkheid die art. 74 Sr biedt. Dit met inachtneming van de OM Richtlijn «Beleidsuitgangspunten van hoge transacties in misdrijfzaken» van 17 juni 1987, welke een zorgvuldige belangenafweging vereist. Over de verdere achtergrond van deze transactie verwijs ik u naar het antwoord op Kamervragen van het lid Witteveen-Hevinga over meldingen met betrekking tot voorkenniszaken (ingezonden 4 maart 1997/uw nummer 2969707350). Het Openbaar Ministerie beschikt over voldoende capaciteit om voorkenniszaken te vervolgen. Hoewel op voorhand rekening wordt gehouden met de vervolging van vijf zaken per jaar bij het Amsterdamse parket, wordt niet uitgesloten dat jaarlijks meer zaken zullen worden vervolgd. Gezien het aantal door de STE gedane aangiften en het aantal vervolgingswaardige zaken komt het mij voor dat de capaciteit toereikend is.	 Justitie (JUS)
 KVR10532.xml	 1999	 CDA	 	 Hoe blijft gewaarborgd dat de landelijk ontwikkelde expertise op het terrein van de adoptiezorg behouden blijft, verder wordt ontwikkeld en verspreid? Hoeveel geld is er gemoeid met het uitvoeren van de ingediende plannen? Is er voldoende financiële ruimte om de activiteiten voor de adoptiezorg in te passen in het voorzieningenpakket van de jeugdhulpverlening? Bent u bereid om bij de Voorjaarsnota een voorziening te treffen om de ingediende plannen alsnog in 1999 te honoreren?	 	 Justitie
 KVR10534.xml	 1999	 GroenLinks	 Vragen naar aanleiding van klachten van de Jongerenorganisatie Beroepsonderwijs (JOB) over het verplicht stellen van de ouderlijke bijdrage door regionale opleidingencentra.	 Bent u op de hoogte van de klachten van de Jongerenorganisatie Beroepsonderwijs (JOB) over het verplicht stellen van de ouderlijke bijdrage door ROC’s ? In hoeverre heeft u inzicht in de manier waarop ROC’s omgaan met de ouderlijke bijdrage? Bent u bereid de onderwijsinspectie nader te laten uitzoeken hoe ROC’s omgaan met de ouderlijke bijdrage, in het bijzonder met het vrijwillige karakter daarvan? Deelt u de mening dat de ouderlijke bijdrage ook aan ROC’s «verplicht vrijwillig» is? Deelt u de mening dat het een taak van de overheid is om er op toe te zien dat de ouderlijke bijdrage ook aan ROC’s haar vrijwillige karakter behoudt? Bent u bereid maatregelen te nemen om de vrijwilligheid van de ouderlijke bijdrage af te dwingen wanneer de JOB en de BVE-raad het daar niet over eens kunnen worden? Het Onderwijsblad, 9 oktober 1999, pagina 17	 Zoals ik reeds heb aangegeven in mijn antwoord van 6 september jongstleden op de vragen van het lid Lambrechts van uw Kamer, ben ik op de hoogte van de klachten van de JongerenOrganisatie Beroepsonderwijs (JOB) over het verplicht stellen van de ouderlijke bijdrage door ROC’s. Ik heb geen inzicht in de wijze waarop ROC’s omgaan met de ouderlijke bijdrage. De JOB heeft mij laten weten de indruk te hebben dat de niet-wettelijke bijdragen deels gebruikt worden als aanvulling op de rijksbijdrage, voor het uitvoeren van normale onderwijstaken. Op dit moment vind ik het niet nodig de inspectie te vragen om een nader onderzoek. Ik heb de JOB op 11 juni 1999 gevraagd mij nader te informeren over de inhoud en de aard van de klachten. Op 18 augustus 1999 heeft de JOB mij laten weten dat zij in het afgelopen jaar 70 klachten heeft geregistreerd. Exacte informatie over het aantal klachten, de betrokken ROC’s en de aard van de klachten bleek niet voorhanden, aangezien niet alle telefoontjes nauwkeurig waren geregistreerd. De JOB gaf aan dat zij ernstige klachten doorverwijst naar de Inspectie. In 1998 en in 1999 is dat in ten minste acht respectievelijk vijf gevallen gebeurd. Op 7 september heb ik overleg gevoerd met de JOB, de Bve-Raad en de Inspectie over de klachten van de JOB. Naar aanleiding van dit overleg is er een vervolgcontact geweest tussen JOB en de Bve-Raad waarbij ook gesproken is over de wijze waarop klachten die bij de JOB binnenkomen in de toekomst naar tevredenheid kunnen worden afgehandeld. De uitkomsten van dit overleg worden in november, in een vervolgoverleg op het ministerie, in aanwezigheid van de inspectie, nog eens doorgenomen en vastgelegd. Vooruitlopend op dit gesprek wil ik graag benadrukken dat het hier gaat om een serieuze zaak, die alleen in goed overleg met betrokken partijen opgelost kan worden. Ja. Zie ook vraag 5. Ja. Het punt van de niet-wettelijke bijdragen is mijns inziens afdoende geregeld in de WEB. Artikel 8.1.4 schrijft voor dat de inschrijving niet afhankelijk mag worden gesteld van een andere dan een bij of krachtens de wet geregelde geldelijke bijdrage. Dit betekent dat een deelnemer die een onderwijsovereenkomst waarin een niet-wettelijke bijdrage is opgenomen weigert te tekenen, toch ingeschreven moet worden. Indien nodig kan een deelnemer hierover een klacht indienen bij de instelling of hiertegen een procedure aanhangig maken bij de burgerlijke rechter. Artikel 9, onderdeel b, van de Wet medezeggenschap onderwijs 1992 regelt de instemmingsbevoegdheid van het ouders/leerlingendeel van de medezeggenschapsraad als het gaat om de vaststelling of wijziging van de hoogte en de vaststelling of wijziging van de bestemming van de middelen die van de ouders of de leerlingen worden gevraagd zonder dat daartoe een wettelijke verplichting bestaat onderscheidenlijk zijn ontvangen op grond van een overeenkomst die door de ouders is aangegaan. Gelet op de omvang en bestuurskracht van de bve-sector en vanuit het oogpunt van deregulering ben ik van mening dat de JOB en de Bve-Raad in overleg met de Inspectie in staat moeten zijn om de problematiek op te lossen. Op dit moment lijkt nadere regelgeving dan ook niet gewenst.	 Onderwijs, Cultuur en Wetenschappen
 KVR10535.xml	 1999	 D66	 Vragen naar aanleiding van het artikel in het NRC Handelsblad van 18 oktober 1999 waarin staat dat het schriftelijk eindexamen van havo en vwo-oude stijl, zoals dat in mei 2000 op veel scholen zal worden afgenomen, op de nieuwe leest van het studiehuis zal worden geschoeid.	 Is het waar dat het schriftelijk eindexamen van havo en vwo-oude stijl, zoals dat in mei 2000 op veel scholen zal worden afgenomen, op de nieuwe leest van het studiehuis zal worden geschoeid? Geldt dit alleen voor het vak Nederlands of ook voor andere vakken? Zo ja, welke? Geldt het voor een deel van het schriftelijk eindexamen in een bepaald vak of voor het geheel? Wat is hiervan precies de reden? Ligt het niet voor de hand dat leerlingen die havo en vwo-oude stijl hebben gevolgd, schriftelijke examenopdrachten krijgen die volledig zijn afgestemd op het oude programma? Wordt het schriftelijk eindexamen voor het vak Nederlands zwaarder? Geldt dat ook voor de andere vakken? Hoe valt dat te rijmen met het feit dat op havo-oude stijl slechts in zes vakken examen hoeft te worden gedaan en in het studiehuis in het dubbele aantal vakken? Betekent dit, dat de vakken en examens in het studiehuis niet alleen verdubbeld, maar daarnaast ook nog verzwaard zijn? NRC Handelsblad, 18 oktober 1999	 Nee. Er is wel naar gestreefd dat de examens «oud» en «nieuw» die in eenzelfde jaar worden afgenomen zoveel mogelijk overlap vertonen. Dat heeft grote praktische/organisatorische voordelen, zowel op het centrale niveau als op dat van de scholen. De overlap verschilt per vak: hij varieert tussen 0 en 100%. De overlap is mogelijk doordat: – de oude en de nieuwe examenprogramma’s voor een deel met elkaar overeenkomen (niet alle stof is vernieuwd); – de vernieuwingen die in de nieuwe programma’s zijn opgenomen geleidelijk worden ingevoerd; – slechts bij uitzondering, binnen de wettelijke mogelijkheden, in zeer beperkte mate in een bepaald jaar wordt afgeweken van het oude en/of het nieuwe programma (van deze mogelijkheid wordt voor het examen Nederlands havo geen gebruik gemaakt). Een voorbeeld ter illustratie: het onderdeel leesvaardigheid bij de moderne vreemde talen verandert vanzelfsprekend uiteindelijk niet door de nieuwe tweede fase. Daardoor kunnen de oude en de nieuwe examens voor 90% dezelfde opgaven bevatten. Een ander voorbeeld: het centraal examen geschiedenis omvat zowel volgens het oude als volgens het nieuwe programma twee thema’s. Die moeten volgens bepaalde criteria gekozen worden. Die criteria zijn in het oude en het nieuwe programma verschillend. Maar voor het havo-examen 2000 zijn de thema’s zo gekozen dat ze in beide programma’s passen. Het oude en het nieuwe examen zijn zo identiek. Daarnaast zijn binnen de eigen bevoegdheid van de CEVO om het centraal examen vast te stellen en in aansluiting op wensen van lerarenorganisaties, in beperkte mate vernieuwingen al in de «oude» examens ingevoerd, alleen voorzover de oude examenprogramma’s dat mogelijk maken. Ook daardoor verloopt de vernieuwing geleidelijk. Over een en ander is herhaaldelijk, expliciet, uitgebreid, duidelijk en in verschillende vorm informatie verstrekt door CEVO, Cito, PMVO, ministerie, landelijke pedagogische centra en de vakinhoudelijke lerarenverenigingen. Er is echter gebleken dat dit artikel in NRC Handelsblad tot vragen heeft geleid bij sommige leraren en ook bij veel leerlingen. Er zijn inmiddels maatregelen genomen om die vragen te beantwoorden via de speciale website met informatie over de examens en de website van de bekostigingseenheid (CFI) van het ministerie. Er is reeds enige tijd in voorbereiding dat de CEVO voor alle havo-vakken waarvoor het relevant is de vaksecties van scholen direct zal aanschrijven om alle informatie voor het examen havo 2000 nogmaals te verschaffen, overzichtelijk per vak bij elkaar gezet. Dat zal in november gebeuren. Zoals uit het antwoord op de vorige vraag blijkt, is er geen sprake van dat de oude examens op nieuwe leest worden geschoeid. Zie het antwoord op vraag 2. Inderdaad. Echter: een examenprogramma biedt veelal ruimte voor verschillende vormen van opdrachten in het centraal examen. Nee. Het Centraal examen voor Nederlands wordt niet zwaarder, en dat voor de andere vakken ook niet. De nieuwe examenprogramma’s zijn aangepast aan de nieuwe omvang van de vakken, dat wil zeggen aan de tijd (studielast) die ervoor beschikbaar is in de profielstructuur. Voor sommige vakken is er minder tijd beschikbaar dan in de oude situatie: dan komt in het examen ook minder stof aan de orde.	 Onderwijs, Cultuur en Wetenschappen
 KVR10536.xml	 1999	 PvdA	 Vragen naar aanleiding van het bericht ''Meerderheid hogescholen in rode cijfers'' in de Volkskrant van 13 oktober 1999. Er wordt onder meer gevraagd of het bekostigingsstelsel kan worden gewijzigd, zodat een hbo-instelling bij stijging van het aantal studenten ook meer financiering krijgt.	 Kent u het bericht «Meerderheid de hogescholen in rode cijfers»? Heeft ruim de helft van de hogescholen het vorig boekjaar met een negatief saldo afgesloten? Zo ja, wat bent u van plan te ondernemen om deze onwenselijke situatie ongedaan te maken? Ziet u als oorzaak de manier waarop hbo-instellingen bekostigd worden? Werkt dit nadelig uit wanneer het aantal studenten in het hbo toeneemt? Bent u van mening dat – met het oog op het grote tekort aan hbo’ers dat verwacht wordt op de arbeidsmarkt – hbo-instellingen moeten streven naar een toename van het aantal studenten aan hun instelling? Bent u van mening dat wanneer het huidige bekostigingsstelsel van hbo-instellingen hen belemmert om dit doel na te streven, het bekostigingsstelsel gewijzigd dient te worden – zodanig, dat wanneer een hbo-instelling meer studenten krijgt, zij ook meer financiering hiervoor krijgt? Zo neen, waarom niet? Is het gebruikelijk dat bestuurders van hogescholen persoonlijk garant moeten staan om een lening verstrekt te krijgen van een bank? Vindt u een dergelijke situatie wenselijk? Zo ja, waarom? Zo neen, wat denkt u hieraan te zullen doen? Vindt u het wenselijk dat hogescholen met dermate grote financiële problemen dat de bedrijfsreserves zijn uitgeput, zullen verdwijnen omdat zij failliet gaan? Zo ja, hoe denkt u het opleidingsaanbod voor studenten in stand te houden in die regio’s? Was u ervan op de hoogte dat drie hogescholen met overtollige kasgelden actief zijn op de beurs? De Volkskrant, 13 oktober 1999	 Ja. Van de 49 hogescholen hebben er 23 een negatief resultaat over 1998 gerealiseerd. In de WHW is geregeld dat de instellingen in het HBO-veld een verregaande mate van autonomie en zelfbestuur kennen. Gegeven deze sturingsfilosofie is door de HBO-instellingen onderling het Vangnet HBO opgericht, dat individuele instellingen helpt die in de financiële problemen dreigen te komen. Als een instelling ondanks de hulp van het Vangnet in zijn continuïteit wordt bedreigd, dient dit aan mij gemeld te worden. Tot op heden is dit nog niet gebeurd. Hogescholen hebben zelf de bakens verzet, of hebben aansluiting gezocht bij andere hogescholen. Bij Voorjaarsnota heeft het kabinet extra middelen beschikbaar gesteld voor het HBO, mede ter accommodering van eerdere bezuinigingen. De rijksbijdrage is in 1999 met f 50 miljoen verhoogd voor omslag- en frictiekosten die samenhangen met de vernieuwing in het HBO. Gelet op de stijgende studentenaantallen zijn, extra middelen uitgetrokken, zowel in de begroting 1999 als in de begroting 2000 (oplopend tot 138 miljoen in 2004). Tenslotte zijn er in de komende jaren nog extra middelen uitgetrokken voor lerarenopleidingen (totaal 72,5 mln), de tekortenproblematiek leraren (2 keer 10 mln in 2001 en 2002) en het studiefonds (5 mln in 2002, 8 mln in 2003 en 15 mln in 2004). In het huidige bekostigingsmodel leidt een toename van het aantal studenten in de regel tot een groter aandeel van de hogescholen met stijgende studentenaantallen in het voor het HBO beschikbare macro-budget. Daarnaast is dit macro-budget de laatste twee begrotingsvoorbereidingen verhoogd als gevolg van de hogere studentenaantallen. Sinds 1996 geldt de t-2 bekostiging. Deze systematiek is ingevoerd in een periode dat sprake was van teruglopende studentenaantallen. Stijgende studentenaantallen worden bij t-2 tijdelijk voorgefinancierd door de individuele instellingen. Instellingen die geconfronteerd worden met een daling van de studentenaantallen hebben twee jaar lang de tijd de bedrijfsvoering aan te passen. Uit een oogpunt van zorgvuldig financieel beheer acht ik continuïteit in de uitgesproken spelregels voor individuele instellingen van groot belang. Het is wenselijk dat instellingen streven naar een toename van het aantal studenten, gelet op de tekorten aan hoger opgeleiden op de arbeidsmarkt. Zoals aangegeven bij het antwoord op vraag 3 worden instellingen gecompenseerd voor deze hogere studentenaantallen, zij het op een termijn van twee jaar. Er is dus geen sprake van een belemmering voor de toename van het aantal studenten. De Colleges van Bestuur van de individuele instellingen zijn verantwoordelijk voor de bedrijfsvoering van de instellingen, waaronder het afsluiten van leningen. Zover mij bekend is het niet gebruikelijk dat bestuurders persoonlijk garant staan voor de af te sluiten lening en het lijkt mij geen wenselijke situatie. De uiteindelijke verantwoordelijkheid berust bij de individuele Colleges van Bestuur. Zoals reeds gemeld in het antwoord op vraag 3 ligt de verantwoordelijkheid voor de financiële positie van individuele instellingen in eerste instantie bij het veld. Indien het Vangnet HBO aangeeft dat in een individueel geval sprake is van een onhoudbare situatie die kan leiden tot het failliet verklaren van de instelling, zal ik conform de daartoe geldende procedures en op basis van mijn verantwoordelijkheid voor het stelsel, bezien in hoeverre uit een oogpunt van toegankelijkheid en kwaliteit van het hoger beroepsonderwijs, nadere actie noodzakelijk is. In een brief van 21 juli 1999 heb ik de HBO-Raad verzocht om informatie over de beleidslijn die de hogescholen hanteren inzake kas- en treasurymanagement. Daarnaast heb ik verzocht dit onderwerp binnen de vereniging aan de orde te stellen. In antwoord op mijn brief geeft de HBO-Raad aan dat zij het standpunt deelt dat beleid op het gebied van kas- en treasurymanagement met grote zorgvuldigheid moet worden vormgegeven daar waar het gaat om instellingen die in belangrijke mate met publieke middelen bekostigd worden. Uit het interne onderzoek dat de HBO-Raad heeft uitgevoerd blijkt dat slechts een klein aantal scholen een actief kasgeldbeheer voert en dat het beleid ter zake in alle gevallen is vastgelegd in een treasurystatuut, waarin duidelijke restricties worden gesteld aan de mate van risico verbonden aan de beleggingen. De naleving van deze treasurystatuten wordt nauwlettend gevolgd door de accountant, die daarover aan het bevoegd gezag rapporteert. Voorzover mij bekend nemen de hogescholen in het kader van hun kasgeldbeheer geen onaanvaardbare risico’s.	 Onderwijs, Cultuur en Wetenschappen
 KVR10537.xml	 1999	 GroenLinks	 Vragen over de totstandkoming van de bouwplannen van de gemeente op de "Maarser Brug-locaties" (Utrechts Nieuwsblad, 26 oktober 1999).	 Heeft u kennisgenomen van de bouwplannen van de gemeente Maarssen op de «Maarsser Brug-locaties», zoals onder andere verwoord in het Utrechts Nieuwsblad? Wat is uw mening over de wijze waarop de plannen voor de bouw van 509 woningen tot stand zijn gekomen? Hoe beoordeelt u het dat onlangs voor het centrumgebied van Maarssen een ontwerp-bestemmingsplan is vastgesteld, met daarin een vijftal wijzigingsbevoegdheden? Is het niet vreemd dat voor deze vijf gebieden nu – los van het traject van het ontwerp-bestemmingsplan – een aparte procedure wordt ingezet voor onder meer de Maarsser Brug-locaties? Hoe beoordeelt u het voornemen van de gemeente Maarssen om de 509 woningen door middel van een voorbereidingsbesluit op basis van artikel 19 van de Wet op de Ruimtelijke Ordening (WRO) te realiseren? Is een complete woonwijk niet iets wat zeker volgens de geest van de WRO, – en gezien de parlementaire behandeling van de wijziging WRO – door middel van de vaststelling van een nieuw bestemmingsplan dient te worden gerealiseerd? Vindt u het aanvaardbaar dat het college van B&W reeds een zo vergaande overeenkomst met een groep projectontwikkelaars heeft gesloten, zonder dat dit democratisch was gelegitimeerd? Hoe beoordeelt u de clausules in het contract tussen gemeente en projectontwikkelaars, die de financiële risico’s van vertragingen volledig bij de gemeente Maarssen leggen? Doet een dergelijke vergaande privaatrechtelijke overeenkomst tussen de gemeente en de maatschap van ontwikkelaars de mogelijkheden tot inspraak volgens u geweld aan? Hoe verhoudt dit besluit, dat niet met de bevolking is besproken, zich naar uw mening met de Algemene Wet Bestuursrecht (AWB), afdeling 3.2, die een zorgvuldige afweging vereist? Bent u bereid de gemeente Maarssen op zeer korte termijn, in ieder geval vóór de raadsvergadering van 9 november a.s., aan te spreken op de strijdigheid met de AWB en WRO van de plannen en de gevolgde procedure, en hierover aan de Kamer te rapporteren? Utrechts Nieuwsblad, 26 oktober 1999	 Neen. Ik heb de Inspecteur van de ruimtelijke ordening inmiddels wel gevraagd mij nader over deze bouwplannen te informeren. In verband met uw vraag om nog vóór de vergadering van de gemeenteraad van Maarssen van heden te interveniëren, deel ik u nu reeds mee dat ik op een dergelijk korte termijn eventuele strijdigheid met de Wet op de Ruimtelijke Ordening en/of de Algemene Wet Bestuursrecht niet kan beoordelen. Ik heb mijn Inspecteur uiteraard gevraagd mij specifiek van deze aspecten op de hoogte te stellen. Over mijn bevindingen zal ik u zo spoedig mogelijk schriftelijk informeren.	 Volkshuisvesting, Ruimtelijke Ordening en Milieubeheer
 KVR10538.xml	 1999	 SP	 Vragen naar aanleiding van het bericht ''Air Aruba smokkelt nepdrugs'' in het Algemeen Dagblad (Caribisch) van 10 september 1999, over een verzoek van de Amerikaanse drugsbestrijdingsdienst DEA aan Air Aruba om een lading nepdrugs naar Miami te vervoeren om zo bewijs te verzamelen tegen medewerkers van de luchthaven in Miami. (Zie ook Aanhangsel Handelingen nr. 67, Vergaderjaar 1999-2000).	 Kent u het bericht «Air Aruba smokkelt nepdrugs»? Heeft de Amerikaanse drugsbestrijdingsdienst DEA Air-Aruba gevraagd een lading nepdrugs naar Miami te vervoeren om bewijs te verzamelen tegen medewerkers van de luchthaven in Miami? Heeft Air-Aruba dit verzoek ingewilligd? Is het waar dat de DEA daarvoor geen medewerking heeft gevraagd aan de procureur-generaal noch aan het openbaar ministerie? Zo ja, wat vindt u daarvan? Is het eerder voorgekomen dat de DEA dergelijk optreden heeft ondernomen op Aruba of de Antillen en is daar dan wel toestemming voor gevraagd en verkregen? Hebt u de DEA en/of de Amerikaanse overheid – bijvoorbeeld via de Amerikaanse ambassadeur in Nederland – laten weten wat u vindt van dit eigenhandig politieoptreden op Nederlands grondgebied? Zo ja, wat was daarop de reactie? Zo neen, bent u van plan dat alsnog te doen? Hoe beoordeelt u dit unilaterale en illegale optreden van Amerikaanse drugsbestrijders op Aruba in het licht van de onderhandelingen over de FOL-bases op Aruba en Curacao? Bent u van plan dit optreden aan de orde te stellen bij deze onderhandeling? Wat betekent dit optreden van de DEA volgens u voor het vertrouwen tussen Nederland, de Antillen, Aruba en de Verenigde Staten bij de samenwerking op het gebied van drugsbestrijding vanaf Nederlands grondgebied? Algemeen Dagblad (Caribisch), 10 september 1999	 Van Arubaanse zijde werd vernomen dat het Openbaar Ministerie van Aruba heeft meegewerkt aan een operatie die heeft geleid tot de aanhouding van een aantal personen in de VS. De medewerking werd verleend in het kader van de goede samenwerking met de VS op het terrein van de drugsbestrijding en was gebaseerd op verdragsrechtelijke relaties. In de onderhavige kwestie is geen sprake geweest van «eigenhandig politieoptreden op Nederlands grondgebied» door DEA-functionarissen.	 Buitenlandse Zaken
 KVR10539.xml	 1999	 PvdA	 Vragen naar aanleiding van een uitspraak van de arrondissementsrechtbank te Zutphen in het geschil tussen H. Voskamp en de Sociale Verzekeringsbank, over de (te lang bestaande) onduidelijkheid rond het begrip "samenwonen" bij toepassing van de Algemene nabestaandenwet (Anw): vaststellen van de (herziening van de) hoogte van de uitkering aan nabestaanden.	 Hebt u kennisgenomen van de uitspraak van de arrondissementsrechtbank te Zutphen in het geschil tussen H. Voskamp en Sociale Verzekeringsbank te Amstelveen, vestiging Deventer (Reg. Nr. 98/1044 ANW 06 en 98/1045 ANW 06) betreffende de (te lang bestaande) onduidelijkheid rond het begrip «samenwonen»? Is bekend hoeveel vergelijkbare situaties zich voordoen waarbij bij de SVB op een zelfde of vergelijkbare wijze heeft gehandeld? Met andere woorden voor hoeveel mensen zou deze uitspraak analoog gevolgen kunnen hebben? Hoe lang is momenteel de termijn waarop nabestaanden zekerheid krijgen over (de herziening van) de hoogte van hun uitkering? Hoeveel nabestaanden van het totaal hebben nog geen zekerheid? Wanneer is die zekerheid te verwachten? Is de SVB in staat de hoogte van de uitkeringen tijdig en adequaat vast te stellen? Hoeveel klachten zijn er binnen gekomen over onduidelijkheid van begrippen en toepassingen van de wet? Wat is de aard van deze klachten en welke onderwerpen betreffen ze? Hoe reageert de SVB op deze klachten?	 Ja. In deze uitspraak ging het om een ANW-gerechtigde (voormalig AWW-gerechtigde) die, zoals bleek uit onderzoek door de SVB, een gezamenlijke huishouding voerde. De rechter onderschrijft de bevinding van de SVB dat in deze situatie sprake was van een gezamenlijke huishouding. De rechter acht evenwel de terugvordering van de over 2 maanden om die reden teveel betaalde ANW-uitkering in strijd met het rechtszekerheidsbeginsel. De SVB heeft hoger beroep tegen deze uitspraak ingesteld. De onderhavige uitspraak betreft een beslissing van de SVB die deel uitmaakt van een reeks beslissingen die de SVB heeft moeten nemen in het kader van de overgang van de AWW naar de ANW. Voor ruim 190 000 voormalig AWW-gerechtigden diende per 1 januari 1998 opnieuw het recht te worden vastgesteld. In situaties als de onderhavige diende een onderzoek plaats te vinden naar de leefsituatie van betrokkenen, teneinde te kunnen vaststellen of sprake was van een gezamenlijke huishouding. De beslissing naar aanleiding van dat onderzoek heeft door de grote hoeveelheid beoordelingen in sommige gevallen een aantal maanden op zich laten wachten. Inmiddels hebben vrijwel alle herbeoordelingen in het kader van de overgang van de AWW naar de ANW tot een primaire beslissing geleid zodat nagenoeg alle voormalige AWW-gerechtigden te dien aanzien zekerheid hebben over hun recht. Wel hebben bedoelde beslissingen in meerdere gevallen tot bezwaar- en beroepsprocedures geleid waarvan de uitkomst nog niet in alle gevallen bekend is. Zoals bij het antwoord op vraag 2 is aangegeven, zijn de rechten van vrijwel alle oud-AWW-ers inmiddels herbeoordeeld. Niet kan worden uitgesloten dat in een enkel bijzonder geval nog een onderzoek naar de voor de vaststelling noodzakelijke feiten loopt. In die incidentele gevallen zal de betrokken gerechtigde evenwel op de hoogte zijn van eventuele problemen die zich daarbij voordoen. In het algemeen kan echter worden gezegd dat vrijwel geen enkele oud-AWW-gerechtigde meer in onzekerheid verkeert over (de hoogte van) zijn recht, afgezien van het nog aanhangig zijn van bezwaar- of beroepsprocedures. Ja, de SVB is in staat om in verreweg de meeste gevallen de hoogte van de uitkeringen tijdig en adequaat vast te stellen. In 1998 heeft de SVB – op een totaal bij de SVB ingediend aantal klachten van 280 – 41 klachten in het kader van de ANW ontvangen. De onderwerpen van deze klachten betroffen onder meer behandelings- of betalingsduur, behandelingswijze, voorlichting en informatie, bejegening etc. Over een ingediende klacht wordt door de directeur van het desbetreffende vestigingskantoor van de SVB een oordeel gegeven. Indien de klager het niet eens is met het oordeel van deze directeur kan de klager eventueel met zijn klacht naar de Nationale Ombudsman. Naast klachten werden er met betrekking tot beslissingen in het kader van de ANW in 1998 tevens ruim 3000 bezwaarschriften ingediend (op een totaal van ruim 17 500 in 1998 bij de SVB ingediende bezwaarschriften). In 638 gevallen betrof het bezwaar het oordeel van de SVB dat een gezamenlijke huishouding werd gevoerd. Andere veelvoorkomende onderwerpen van de bezwaarprocedures betroffen onder meer het oordeel van de SVB aangaande het inkomen van betrokkene en het feit op zich dat de oud-AWW-gerechtigden onder het regime van de ANW kwamen te vallen.	 Sociale Zaken en Werkgelegenheid (SZW)
 KVR1054.xml	 1994	 PvdA	 Betreft ondermeer vragen over de zogeheten "spooknota''s".	 Heeft de Duitse politie een bende opgerold die fraudeerde met 06-nummers, zodanig dat niets vermoedende abonnees met torenhoge telefoonrekeningen werden geconfronteerd? Verandert dit uw visie op de zogeheten «spooknota’s» die ook in Nederland een probleem vormen? Zijn er ook in Nederland exploitanten van 06-lijnen die langs criminele weg hun winsten vermeerderen? Wordt de strafrechtelijke vervolging van dit soort praktijken belemmerd of vertraagd doordat klachten over de hoge telefoonrekeningen in de Geschillencommissie Post en Telecommunicatie worden afgedaan? Bent u bereid, nu manipulatie met telefooncommunicatie en computers is opgenomen in het «dreigingsbeeld» van de georganiseerde misdaad, dat de regering heeft laten opstellen, om de «spooknota’s» niet uitsluitend in de privaatrechtelijke sfeer te bezien, maar in de daartoe gee¨igende gevallen strafvervolging in te stellen?	 Mij is bekend dat een onderzoek door Duitse Justitie naar fraude met Duitse koopnummers, vergelijkbaar met de Nederlandse 06-nummers, nog gaande is. In verband met deze zaak zijn in Duitsland een aantal arrestaties verricht. Nadere gegevens, zoals de omvang van de fraude en het aantal gedupeerden, staat mij niet ter beschikking. De berichten uit Duitsland geven mij geen aanleiding mijn beleid op het terrein van bestrijding van telefoonfraude te wijzigen. Vergelijkbare fraudegevallen als in Duitsland zijn in Nederland niet bekend. Daarbij is de Duitse situatie op meerdere punten anders dan in Nederland. Zo verschillen de toegepaste beveiligingssystemen. Bovendien is het in Nederland, door de onlangs gereedgekomen digitalisering van de telefooncentrales, mogelijk de telefoonnota’s gedetailleerd te volgen en de abonnees op de telefoondienst van Koninklijke PTT Nederland N.V. (KPN) een gespecificeerde telefoonrekening aan te bieden. In Duitsland kan deze dienst nog niet landelijk worden aangeboden. Voor een uitgebreide toelichting op mijn beleid ten aanzien van (onder meer) telefoonfraude moge ik verwijzen naar de brief van de minister van Verkeer en Waterstaat van 15 maart 1994 aan de voorzitter van de Tweede Kamer der Staten-Generaal , die op 21 maart 1994 met de vaste commissie voor Verkeer en Waterstaat is besproken. De ontwikkelingen op het gebied van telefoonfraude en de beveiligingsmaatregelen van KPN zal ik kritisch blijven volgen. Bij de divisie Centrale Recherche Informatie (CRI) zijn geen concrete gegevens beschikbaar waaruit zou kunnen blijken dat in Nederland exploitanten van 06-nummers langs criminele weg stelselmatig hun winsten trachten te vermeerderen. De CRI volgt de ontwikkelingen op dit punt nauwlettend. Neen. Indien een abonnee op de telefoondienst problemen heeft met de hoogte van de telefoonrekening dan kan de betrokkene ze´lf bepalen op welke wijze hij daartegen bezwaar wenst te maken. In het kader van de privaatrechtelijke relatie tussen KPN en haar abonnees kunnen de laatsten ofwel gebruik maken van de klachten- en geschillenregeling, eindigend bij de Geschillencommissie voor post en telecommunicatie, of wel een beroep doen op de burgerlijke rechter. Heeft de abonnee een vermoeden van een strafbaar feit dan kan deze in plaats van dan wel naast de privaatrechtelijke weg kiezen voor de mogelijkheden die het strafrecht biedt, door aangifte bij de politie te doen. Het fenomeen «spooknota’s» wordt, noch door mij, noch door mijn ambtgenote van Justitie, uitsluitend vanuit privaatrechtelijke sfeer bezien. Zoals onder 4 reeds gezegd hebben mogelijk gedupeerden altijd de gelegenheid aangifte te doen van een vermeend strafbaar feit, voor zover zij over concrete aanwijzingen beschikken. De officier van justitie beslist in individuele gevallen over een eventuele vervolging. Overigens is het fenomeen van de «spooknota’s» geen onderdeel van de «technische ontwikkelingen» waarover in de nota «Georganiseerde criminaliteit in Nederland wordt gesproken. Kamerstukken II, 1993–94, 21 693, nr. 16 Kamerstukken II, 1992–93, 22 838, nr. 1	 Verkeer en Waterstaat Justitie
 KVR10540.xml	 1999	 CDA	 Vragen naar aanleiding van het artikel ''Eigen land eerst, fort Europa of mondiale plichten'' van prof.dr. Vonk, gepubliceerd in SMA (tijdschrift over arbeid en sociale zekerheid) van september 1999.	 Kent u de publicatie «eigen land eerst, fort europa of mondiale plichten»? Kan worden bevestigd dat «de opheffing van de verzekeringsplicht voor post-actieven in het buitenland in relatie tot het Europees Gemeenschapsrecht een kwetsbaar gegeven is» en dat «de situatie wat de verordening nr. 1408/71 betreft precair is»? Wat betekent dit concreet voor de betrokken post-actieven in het buitenland? Hebt u over het bedoelde in vraag 2 advies gevraagd aan het LISV c.q. heeft het LISV u ongevraagd geadviseerd? Zo ja, wat is dan de inhoud van dit advies en bent u bereid dit advies aan de Kamer over te leggen? Aannemende dat u bent geadviseerd door het LISV, welke stappen heeft u dan naar aanleiding daarvan gezet c.q. welke (beleids)maatregelen bent u voornemens te treffen? Artikel van prof. Dr. Vonk, gepubliceerd in SMA (tijdschrift over arbeid en sociale zekerheid) september 1999 nr. 9	 	 Sociale Zaken en Werkgelegenheid
 KVR10541.xml	 1999	 SP	 Vragen over huurders van een woning waarvan de huur na 1 juli 1997 is gestegen boven de maximale huurgrens en die op dat moment geen huursubsidie ontvingen, maar daarna werden geconfronteerd met een inkomensval.	 Kunnen huurders van een woning waarvan de huur na 1 juli 1997 (invoeringsdatum nieuwe Huursubsidiewet) gestegen is boven de maximale huurgrens en die momenteel geen huursubsidie ontvangen, in de toekomst toch in aanmerking komen voor huursubsidie als zij voldoen aan de inkomens- en vermogenstoets? Voor hoeveel woningen waarvan de huur op 1 juli 1997 onder de maximale huurgrens van f 1085/maand lag, is deze huur inmiddels opgetrokken tot boven de maximale huurgrens? Voor hoeveel woningen is dit – in het kader van uw convenant met de verhuurders – niet gebeurd, omdat de huurder huursubsidie ontving? Vindt u het redelijk dat huurders die pas na 1 juli 1997 met een inkomensval geconfronteerd worden, ten opzichte van hun buren die al huursubsidie ontvangen twee keer benadeeld worden? Betalen zij niet een hogere huurverhoging terwijl ze later niet meer in aanmerking komen voor huursubsidie?	 In de per 1 juli 1997 in werking getreden Huursubsidiewet (Stb. 1997, 197) werd de maximale huurgrens huursubsidie bepaald op f 1085,–. Per 1 juli 1998 werd deze maximale huurgrens huursubsidie bevroren. De redenen die hieraan ten grondslag lagen betroffen enerzijds een beperking van de rijksuitgaven en anderzijds een beschermende maatregel richting huurders. Zij zouden hierdoor niet in te dure woningen kunnen gaan wonen. Wanneer de huur – als gevolg van huurverhogingen – boven de maximale huurgrens per 1 juli 1998 zou komen te liggen, zou de huurder zijn recht op huursubsidie na een bepaalde periode geheel verliezen. Met de wijziging van de Huursubsidiewet per 1 juli 1999 (Stb. 1999, 215) wordt de maximale huurgrens huursubsidie echter alsnog jaarlijks verhoogd met het inflatiepercentage. Naast deze «ontdooiing» van de maximale huurgrens huursubsidie werden nog een tweetal andere – voor huurder begunstigende – maatregelen getroffen, te weten: – het verlies aan huursubsidie voor zittende huurders – als gevolg van de stijging van de huur boven de maximale huurgrens – wordt alsnog met terugwerkende kracht ongedaan gemaakt; – de huurder die in de maand juni die onmiddellijk voorafgaat aan de overschrijding al huursubsidie ontving, komt gewoon voor huursubsidie in aanmerking (art. 13, tweede lid, onderdeel c). De huurder met een huur boven de maximale huurgrens die nu of in de toekomst te maken krijgt met een inkomensdaling kan echter niet in aanmerking komen voor huursubsidie. Er kan namelijk geen huursubsidie worden toegekend als de rekenhuur (art. 5 Huursubsidiewet) hoger is dan de maximale huurgrens (art. 13, eerste lid, onderdeel a) en de huurder in de maand juni die onmiddellijk voorafgaat aan de overschrijding van deze grens nog geen huursubsidie ontving. Ruim 9000 huursubsidiegebruikers hadden in het tijdvak 1997/1998 een huur van f 1000,– of meer. Het aantal huursubsidiegebruikers waarvan de huur per 1 juli 1998 was gestegen boven de f 1085,– bedroeg circa 925. Ik heb momenteel geen inzicht in het aantal woningen waarvan de huur op 1 juli 1997 onder de maximale huurgrens van f 1085,– lag en waarvan de huur inmiddels is opgetrokken boven deze grens. Het is op basis van de huursubsidiegegevens pas na het lopende tijdvak mogelijk twee opeenvolgende tijdvakken met elkaar te vergelijken en de stijging van de rekenhuur per 1 juli 1999 te berekenen. Dit is derhalve pas mogelijk na het tijdvak dat loopt tot 1 juli 2000. Op basis van het RIGO-onderzoek «feiten en achtergronden huurbeleid verhuurders 1999» blijkt overigens dat het aandeel woningen met een huur boven de maximale huurgrens huursubsidie (2%) in 1999 niet is toegenomen ten opzichte van 1997 en 1998. Dit onderzoek heb ik u toegezonden bij mijn brief van 22 oktober 1999, kenmerk DBD 99217827/z2045495 over het huurprijsbeleid voor 2000 en 2001. Uit het Woningbehoefteonderzoek blijkt dat het aantal huurwoningen boven deze grens in absolute zin daalt. Zoals ik ook al in mijn eerdergenoemde brief over het huurprijsbeleid voor 2000 en 2001 heb aangegeven, heb ik de koepels van verhuurders gevraagd mij te rapporteren over de naleving van het convenant. Exacte cijfers over het aantal woningen waarbij de maximale huurgrens werd overschreden heeft de rapportage van de koepels echter niet opgeleverd. In mijn brief heb ik tevens aangegeven dat uit het voorlopige beeld naar voren komt dat de bekendheid van het convenant vooral bij particuliere verhuurders gering is en dat vooral in die sector het convenant onvoldoende wordt nageleefd. Indien dit niet geheel positieve beeld niet wezenlijk verandert, overweeg ik de in het convenant opgenomen voornemen over het wettelijk regelen van een specifieke heffing te effectueren. De bevriezing van de maximale huurgrens zoals die destijds is vormgegeven, stuitte in de praktijk – met name bij bejaarden en gehandicapten – op veel bezwaren. Zittende huurders met huursubsidie zouden immers hun recht op huursubsidie (gefaseerd) verliezen wanneer de huur – als gevolg van huurverhogingen – boven de maximale huurgrens huursubsidie kwam te liggen (Kamerstukken II, 1998/99, 26 437, nr. 3). Met de «ontdooiing» van de maximale huurgrens per 1 juli 1999 is dit verlies aan huursubsidie voor zittende huurders met terugwerkende kracht ongedaan gemaakt. Dit betekent dat deze huurders momenteel huursubsidie kunnen ontvangen terwijl de huur boven de maximale huurgrens ligt. Deze situatie ligt echter anders voor de huurders die momenteel nog geen huursubsidie ontvangen omdat zij nog niet aan de inkomenscriteria van de Huursubsidiewet voldoen. Van een aantasting van een bestaand recht op huursubsidie is in dat geval geen sprake. Wanneer deze huurder, op het moment dat hij of zij met een inkomensdaling geconfronteerd wordt, een huur heeft boven de maximale huurgrens, is toekenning van huursubsidie niet mogelijk. Het feit dat de huur in het verleden onder de maximale huurgrens heeft gelegen is daarbij niet van belang. De situatie van deze huurder is, op dit moment, immers vergelijkbaar met de huurder die reeds jaren een huur heeft boven de maximale huurgrens. Ook deze huurder komt bij een inkomensdaling niet voor huursubsidie in aanmerking. Het (ogenschijnlijke) verschil in behandeling tussen de twee huurders die u aanduidt, is derhalve gelegen in het feit dat de één al huursubsidie ontving voordat de huur boven de maximale huurgrens kwam te liggen, terwijl de ander pas op dit moment aan de inkomenscriteria voldoet, terwijl de huur inmiddels al wel boven de huurgrens huursubsidie ligt. Het toekennen van huursubsidie aan nieuwe huursubsidieaanvragers die een inkomensdaling hebben gehad, zou in feite betekenen dat de maximale huurgrens wordt losgelaten. Zoals in de memorie van toelichting bij de wijziging van de Huursubsidiewet is aangegeven (Kamerstukken II, 1998/99, 26 437, nr. 3), is het afschaffen van de maximale huurgrens echter niet wenselijk. Deze grens vormt een belangrijk instrument ter beheersing van de rijksuitgaven. Daarnaast geeft deze grens aan binnen welke grenzen huursubsidie aan de doelgroep mogelijk is. Daarmee wordt onderstreept dat huurders tot een bepaalde grens in de gelegenheid zijn betaalbare woningen te betrekken waartegenover een bijdrage van het Rijk staat. Huurders met een huur boven deze grens die te maken hebben met een inkomensdaling zullen dan ook goedkopere woonruimte moeten zoeken. Overigens kan de betreffende huurder mogelijk bij de gemeente een aanvraag voor bijzondere bijstand indienen voor betaling voor zijn huur. Gelet op het bovenstaande acht ik het door u aangeduide verschil tussen de situaties die u schetst dan ook redelijk.	 Volkshuisvesting, Ruimtelijke Ordening en Milieubeheer
 KVR10542.xml	 1999	 RPF	 Deze vragen dienen ter aanvulling op eerdere vragen terzake van de leden Schutte en Van Middelkoop, ingezonden 15 oktober 1999 (2990001090).	 Op welke terreinen en ten aanzien van welke onderwerpen is er volgens u als gevolg van de gedoogcultuur sprake van «een onbetrouwbare overheid», die ja zegt en nee doet? Wilt u uw stelling dat een benoemde burgemeester of commissaris van de Koningin als «het vleesgeworden poldermodel (–) niks kan, brieven tekent zonder verantwoordelijk te zijn en dus zonder daarop afgerekend te kunnen worden» toelichten? Waarom meent u dat het poldermodel zich op sommige punten niet verdraagt met de parlementaire democratie, omdat dit laatste inhoudt dat er een overkoepelend, politiek gezag is, terwijl het poldermodel met corporatisme te maken heeft? Worden uw opvattingen over het Nederlandse gedoogbeleid, de benoemde burgemeester en commissaris van de Koningin en het poldermodel door de overige leden van het kabinet gedeeld of gedoogd? Interview in «Idee», politiek-wetenschappelijk magazine van het wetenschappelijk bureau van D66, 12 oktober 1999	 In het interview waaraan in de vragen wordt gerefereerd, heb ik mijn gedachten laten gaan over de betekenis van moraliteit in de politiek, toegespitst op de koerswijzigingen die naar mijn oordeel noodzakelijk zijn om op langere termijn een ecologisch duurzame samenleving te realiseren. Daarbij heb ik aangegeven dat het van belang is dat eenieder – burgers, maar ook de overheid – zijn verantwoordelijkheid neemt. Soms zijn pijnlijke ingrepen nodig, juist dan ook echter mag de overheid niet weglopen voor de consequenties (in de uitvoering) van democratisch genomen besluiten. Het is mijn indruk dat de politieke cultuur in ons land op het punt van het «gedogen» soms afwijkt van die in de rest van Europa. De bespiegelingen die ik hieromtrent in het genoemde interview heb gegeven, waren niet bedoeld om de dijken rond het poldermodel te slechten, maar wel om daar eens overheen te kijken. Mijn opvattingen over gedogen sluiten overigens nauw aan bij de beleidslijn die dienaangaande door het vorige kabinet in de nota «Grenzen aan gedogen» (Tweede Kamer, vergaderjaar 1996–1997, 25 085, nrs. 1–2) is neergelegd: gedogen is slechts aanvaardbaar a. in uitzonderingsgevallen, b. mits tevens beperkt in omvang en/of in tijd, c. slechts expliciet en na zorgvuldige kenbare belangenafweging en d. indien het aan controle is onderworpen.	 Landbouw, Natuurbeheer en Visserij (LNV)
 KVR10543.xml	 1999	 GPV	 Vragen naar aanleiding van een interview met minister Brinkhorst (LNV) in het tijdschrift Idee van oktober 1999, waarin de minister spreekt over de dreigende ondergang van de rechtsstaat als gevolg van het gedoogbeleid.	 Heeft de minister van Justitie kennisgenomen van het interview met de minister van Landbouw, Natuurbeheer en Visserij in het Tijdschrift Idee? Deelt hij de opvatting, zoals die door de minister van Landbouw, Natuurbeheer en Visserij is verwoord, ten aanzien van de dreigende ondergang van de rechtsstaat als gevolg van het gedoogbeleid? Hoe geeft de minister van Landbouw, Natuurbeheer en Visserij vorm aan zijn medeverantwoordelijkheid voor onderdelen van het kabinetsbeleid die onder de primaire verantwoordelijkheid van een andere minister vallen? Wat mag concreet van de bewindslieden worden verwacht om de gedoogcultuur ter discussie te stellen, zodat de gevreesde ondergang van de rechtsstaat kan worden voorkomen? Tijdschrift Idee, oktober 1999	 Ja. Het kabinet heeft zijn standpunt over gedogen neergelegd in een nota aan de Tweede Kamer getiteld «Grenzen aan gedogen» van 31 oktober 1996 (Tweede Kamer, 1996–1997, 25 085, nrs. 1–2). De opvattingen over gedogen van de minister van Landbouw, Natuurbeheer en Visserij en van de minister van Justitie zijn gelijk aan het in die notitie neergelegde standpunt. De minister van LNV maakt deel uit van het kabinet, waarbinnen sprake is van collegiaal bestuur. Dit betekent dat besluitvorming plaatsvindt in de ministerraad. Binnen het kabinet bestaat bovendien de ruimte om collega-bewindslieden aan te spreken op het beleid dat zij als eerstverantwoordelijken op een bepaald terrein voeren. Van de bewindslieden mag worden verwacht dat zij bij het vormgeven en vaststellen van het beleid zo goed mogelijk rekening houden met de handhaafbaarheid ervan en in beginsel toezien op de naleving van wetten en regels. Het kabinet spant zich er aldus voor in om in de praktijk van het wetgevingsproces en in de uitvoerings- en handhavingspraktijk maatregelen te treffen om de oorzaken van gedoogpraktijken zoveel mogelijk te voorkomen. Zoals u hebt gemerkt heeft de minister van Landbouw, Natuurbeheer en Visserij de gedoogcultuur overigens inmiddels concreet ter discussie gesteld.	 Landbouw, Natuurbeheer en Visserij
 KVR10544.xml	 1999	 SP	 Vragen over een artikel in NRC Handelsblad van 13 oktober 1999 over het plan van aanpak van VNO-NCW van het personeelstekort in de bedrijven.	 Hebt u kennisgenomen van het plan van aanpak van VNO-NCW van het personeelstekort in de bedrijven? Wat vindt u van de kwalificatie van de gesubsidieerde banen als kunstbanen door VNO-NCW-voorzitter Blankert? Deelt de mening van de heer Blankert dat de Wet Inschakeling Werkzoekenden (WIW) onvoldoende mogelijkheden biedt voor doorstroom naar reguliere banen, en dat er in de WIW «bedrijfstakken zijn ontstaan waar je net zo goed kunt werken als in een normaal bedrijf»? Zo neen, waarom niet? Wat is uw oordeel over de suggestie van de heer Blankert om de gesubsidieerde banen voor te behouden voor diegenen die geen uitzicht hebben op doorstroom naar een reguliere baan, en dat daarop strenger moet worden geselecteerd? Wordt op die manier de WIW niet een tweede sociale werkvoorziening? Hoe staat u tegenover de door de werkgeversvoorzitter – onder meer – bepleite verruiming van de werktijden? NRC, 13 oktober 1999 Trouw, 21 september 1994	 Ik heb kennis genomen van een desbetreffend artikel in de NRC van 13 oktober jl. Ik acht die kwalificatie misplaatst. De mening van de heer Blankert dat de WIW onvoldoende mogelijkheden biedt op uitstroom naar reguliere arbeid deel ik niet. In de WIW zijn instrumenten samengebracht die doorstroom naar reguliere arbeid stimuleren. De gesubsidieerde dienstbetrekkingen en werkervaringsplaatsen voor langdurig werklozen en werkloze jongeren vormen slechts een deel van de WIW-instrumenten. Zij zijn bedoeld om personen die vanwege een grote afstand tot de arbeidsmarkt niet naar een reguliere arbeidsplaats toegeleid kunnen worden, werkervaring te laten opdoen. De werknemer in een WIW-dienstbetrekking is in dienst van de gemeente en wordt vervolgens gedetacheerd bij een reguliere arbeidsorganisatie. Op dit moment werkt één op de vijf personen met een WIW-dienstverband in de marktsector. Bovendien is aan het aantal detacheringsplaatsen per arbeidsorganisatie een maximum gesteld. Personen op een WIW-werkervaringsplaats zijn in dienst van een reguliere werkgever. Op dit moment werken 3 op de 4 personen met een WIW-werkervaringsplaats in de marktsector. Er is dan ook geen sprake van WIW-bedrijfstakken, zoals de heer Blankert kennelijk veronderstelt. In de WIW zijn verschillende prikkels ingebouwd om de doorstroom uit de gesubsidieerde arbeidsplaatsen te bevorderen. Zo is de loonkostensubsidie voor een werkervaringsplaats van tijdelijke aard en wordt deze subsidie slechts toegekend indien de werkgever met betrokkene een dienstverband aangaat van minimaal zes maanden. Een dienstbetrekking met een werkloze jongere eindigt bij het bereiken van de leeftijd van 23 jaar. Voor langdurig werklozen van 23 jaar en ouder geldt, dat een dienstbetrekking in eerste instantie wordt aangegaan voor de duur van twee jaar. Daarna moet opnieuw worden vastgesteld of de betrokkene kan doorstromen naar reguliere arbeid, of nog steeds is aangewezen op arbeid ingevolge de WIW. De WIW biedt daarnaast de mogelijkheid om andere instrumenten, zoals scholing of financiële prikkels, in te zetten voorafgaand aan of in combinatie met een dienstbetrekking, zodat een optimaal pakket kan worden geboden om de kans op doorstroom naar een reguliere baan te bevorderen. De werkervaringsplaats kan benut worden als volgende stap richting reguliere arbeidsplaats voor een werknemer met een WIW-dienstbetrekking. Dat de beoogde uitstroom naar reguliere arbeid ook feitelijk plaatsvindt blijkt uit de omstandigheid dat het aantal dienstbetrekkingen in de WIW, sinds de invoering daarvan per 1 januari 1998, voortdurend is gedaald (inmiddels met ca. 5 000 plaatsen), terwijl bij de totstandkoming van de WIW een groei was voorzien. Ik acht het uiteraard zeer gewenst dat werkgevers WIW-werknemers actief benaderen, al dan niet door tussenkomst van de gemeenten, voor het vervullen van reguliere vacatures. In de WIW is een bepaling opgenomen dat de dienstbetrekking wordt opgezegd indien een aanbod voor passende arbeid wordt geweigerd. Van deze mogelijkheid behoeft slechts in beperkte mate gebruik te worden gemaakt aangezien het grootste deel van de WIW-werknemers niets liever wil dan uitstromen naar een reguliere niet-gesubsidieerde baan. De suggestie van de heer Blankert om gesubsidieerde banen voor te behouden aan degenen die geen uitzicht hebben op doorstroom naar een reguliere baan is ingevuld bij de totstandkoming van de WIW. Voor dienstbetrekkingen en werkervaringsplaatsen komen alleen personen van 23 jaar en ouder in aanmerking die langer dan 1 jaar werkloos zijn en van wie is vastgesteld dat zij vooralsnog geen kans maken op een reguliere baan en zijn aangewezen op gesubsidieerde arbeid ingevolge de WIW. De Arbeidsvoorzieningsorganisatie geeft hiervoor een zogenaamde WIW-verklaring af. Met betrekking tot de gesubsidieerde banen in de WSW wil ik nog opmerken dat met de inwerkingtreding van de nieuwe WSW op 1 januari 1998 ook meer mogelijkheden zijn ingebouwd om doorstroom uit de WSW te bevorderen. Zo is het mogelijk om WSW-werknemers bij ondernemingen te detacheren en ook om ondernemingen aan te wijzen als uitvoeringsorganisatie voor de WSW. Ik concludeer dat er voor de werkgevers goede mogelijkheden bestaan om de werkervaring die werknemers hebben opgedaan in WIW- of WSW-banen te benutten en deze werknemers een arbeidsovereenkomst aan te bieden. Afspraken over werktijden zijn in de eerste plaats een zaak van sociale partners. Wel dient men zich daarbij te houden aan de grenzen die in de Arbeidstijdenwet (ATW) zijn vastgelegd. In de ATW zijn onder meer de uiterste grenzen betreffende de arbeidstijden, rusttijden, pauzes en nachtdiensten vastgelegd. Binnen deze wettelijke grenzen zijn sociale partners vrij om afspraken over arbeids- en rusttijden te maken. De ATW kent een standaardregeling en een ruimere overlegregeling. In de standaardregeling is de maximale arbeidstijd per dag vastgesteld op 9 uur en de maximale arbeidstijd per week op 40 uur (gerekend over een periode van 13 weken). Wanneer er sprake is van collectief overleg dan gelden de grenzen van de overlegregeling; maximaal 10 uur arbeidstijd per dag en 45 per week. De zondag is in principe een rustdag, tenzij de werknemer ermee heeft ingestemd op zondag te werken en de aard van de arbeid dat nodig maakt. Deze normen bieden voldoende ruimte voor werkgevers én werknemers om desgewenst afspraken te maken over ruimere werktijden.	 Sociale Zaken en Werkgelegenheid (SZW)
 KVR10545.xml	 1999	 PvdA	 Vragen over de mening van het Openbaar Ministerie, dat er na de Herculesramp (vliegbasis Welschap, Eindhoven, op 15 juli 1996) veel bewijsmateriaal verloren is gegaan en dat de Koninklijke Marechaussee bij het onderzoek van de ramp heeft geblunderd.	 Kent u de berichtgeving over het doen en laten van de Koninklijke Marechaussee na de Herculesramp? Deelt u de opvatting van het Openbaar Ministerie, dat er na de ramp veel bewijsmateriaal verloren is gegaan? Kan het rapport, waarin het bovenstaande is vermeld, ter kennis van de Kamer worden gebracht? Deelt u de mening van het Openbaar Ministerie dat de Koninklijke Marechaussee bij het onderzoek van de ramp heeft geblunderd? NOS-journaal, 16 oktober 1999	 Bij brief van 19 oktober 1999 , heb ik uw Kamer reeds bericht over de gang van zaken rond het onderzoek van de Marechaussee. Ik verwijs u naar de inhoud van deze brief. De voor interne beraadslaging bestemde adviesrapportage van de advocaat-generaal bij het gerechtshof te Arnhem treft u hierbij ter vertrouwelijke kennisneming aan. Kamerstuk 24 814, nr. 11 Bijlage ter vertrouwelijke, alleen voor de leden, inzage gelegd bij afdeling Parlementaire Documentatie	 Justitie
 KVR10546.xml	 1999	 VVD	 Vragen naar aanleiding van het televisieprogramma NOVA van 16 oktober 1999, over de opvatting van procureur-generaal Steenhuis van het gerechtshof in Arnhem, dat de Koninklijke Marechaussee zou hebben geblunderd bij het onderzoek naar de Herculesramp (vliegbasis Welschap, Eindhoven, 15 juli 1996). Deze vragen dienen ter aanvulling op eerdere vragen terzake van het lid Zijlstra (zie Aanh. Hand. II, 1999-2000, nr. 264).	 Deelt u de mening van de procureur-generaal van het gerechtshof in Arnhem, de heer Steenhuis dat de Koninklijke Marechaussee zou hebben geblunderd bij het onderzoek naar de ramp met het Herculestoestel? Zo ja, welke fouten zijn door wie en in welke fase van het onderzoek door de Koninklijke Marechaussee gemaakt? Wat zijn hier de gevolgen van? Wanneer en bij welke functionarissen was bekend dat het onderzoek tekort schoot? Welke maatregelen zijn naar aanleiding hiervan genomen? NOVA, 16 oktober 1999	 Zie het antwoord op de vragen 1 tot en met 4 van het lid Zijlstra over hetzelfde onderwerp. Aanhangsel Handelingen, nr. 264, Vergaderjaar 1999–2000.	 Justitie
 KVR10547.xml	 1999	 SP	 Vragen naar aanleiding van het bericht ''Basisschool wil docent betaald door sponsors'' in De Gelderlander van 19 oktober 1999 over het aanstellen van een docent door middel van sponsorgelden op de Nijmeegse basisschool De Akker.	 Kent u het bericht «Basisschool wil docent betaald door sponsors»? Acht u het wenselijk dat scholen sponsorgelden aanwenden voor de aanstelling van extra docenten? Deelt u de mening dat het aanstellen van een docent door middel van sponsorgelden de continuïteit en de neutraliteit van het onderwijs op de Nijmeegse basisschool De Akker in gevaar kan brengen? Zo neen, kunt u dit toelichten? Is dit in strijd met artikel 5 van het convenant inzake sponsoring waarin staat dat het primaire onderwijsproces niet afhankelijk mag zijn van sponsormiddelen? Zo neen, waarom niet? Zo ja, wat gaat u hiertegen ondernemen? Deelt u de mening dat het convenant inzake sponsoring onvoldoende garantie biedt tegen het inzetten van sponsorgelden voor de financiering van het primair onderwijsproces? Zo ja, bent u bereid met de ondertekenaars van het convenant afspraken te maken over sancties wanneer scholen de in het convenant overeengekomen afspraken niet naleven? Deelt u de mening dat indien er geen sluitende afspraken te maken zijn over sponsoring, het beter zou zijn het gehele onderwijs te vrijwaren van sponsoring? De Gelderlander, 19 oktober 1999	 Ja. Het aanwenden van sponsorgelden voor het primaire onderwijsproces, waartoe ook de aanstelling van personeel moet worden gerekend, is in strijd met de afspraken die in 1997 zijn gemaakt in het kader van het «Convenant sponsoring in het primair en voortgezet onderwijs», indien de objectiviteit, de geloofwaardigheid, de betrouwbaarheid en de onafhankelijkheid van het onderwijs, de scholen en de daarbij betrokkenen in gevaar worden gebracht. Sponsoring mag de onderwijsinhoud en/of de continuïteit van het onderwijs niet beïnvloeden, dan wel in strijd zijn met het onderwijsaanbod en de door de school aan het onderwijs gestelde kwalitatieve eisen. Uit inspectieonderzoek is gebleken, dat van sponsoring, dan wel van een voornemen daartoe op de basisschool «de Akker» absoluut geen sprake is. Het schoolbestuur stelt zich op het standpunt dat het primaire onderwijsproces, waaronder de instelling van personeel, moet worden gefinancierd uit de reguliere bekostiging en is geenszins van plan personele kosten uit sponsorgelden te bekostigen. Gelet op het antwoord op vraag 3 heeft het schoolbestuur niet in strijd gehandeld met het convenant inzake sponsoring. Ik acht het de verantwoordelijkheid van alle bij het convenant betrokken partijen om op een verantwoorde wijze met sponsoring om te gaan. Op dit moment zie ik geen aanleiding om nadere afspraken te maken met de ondertekenaars van het convenant. In het convenant inzake sponsoring is voorzien in twee evaluatiemomenten: in 1999 een beperkte tussentijdse kwantitatieve inventarisatie en in 2001 een integrale evaluatie. De beperkte kwantitatieve inventarisatie heeft inmiddels plaatsgevonden en de resultaten hiervan zijn in een rapport vastgelegd. Een exemplaar van dit rapport zal op zeer korte termijn aan de Tweede Kamer worden gezonden. Zie het antwoord op vraag 5.	 Onderwijs, Cultuur en Wetenschappen
 KVR10548.xml	 1999	 PvdA	 Vragen naar aanleiding van het bericht ''Zwartwerkers schilderen huis kopstuk Justitie'' in het Limburgs Dagblad van 14 oktober 1999.	 Heeft u kennisgenomen van het bericht «Zwartwerkers schilderen huis kopstuk Justitie»? Is het waar dat Justitie tegen de opdrachtgevers geen actie heeft ondernomen? Wat is daarvan de reden? Hoe oordeelt u over het feit dat zwartwerkers bestraft worden en de opdrachtgevers vrijuit gaan? Is deze eenvoudige strafzaak twee jaar bij het Openbaar Ministerie blijven liggen, mede omdat de verdachte opdracht kreeg van een lid van het O.M.? Zou, indien het betrokken lid nog niet met vervroegd pensioen zou zijn gegaan, deze zaak zijn vervolgd? Indien de vervolging niets met het betrokken lid van het Openbaar Ministerie heeft uit te staan, waarom heeft het dan twee jaar geduurd voordat er met vervolging is aangevangen? Limburgs Dagblad, 14 oktober 1999	 Ja. In zijn algemeenheid kan niet gezegd worden dat het Openbaar Ministerie opdrachtgevers niet vervolgt. Met name wanneer de afdracht van sociale premies wordt ontdoken is ook een vervolging van de opdrachtgever uitgangspunt en ook haalbaar. In zaken betreffende uitkeringsfraude is van belang dat de verplichting tot melding van werkzaamheden en inkomsten bij de uitkeringsgerechtigde en niet bij de opdrachtgever ligt. Een vervolging van de opdrachtgever ligt bij deze zaken slechts dan in de rede als de opdrachtgever zich schuldig heeft gemaakt aan medeplegen of medeplichtigheid van het gronddelict, meestal valsheid in geschrift. De vraag of daarvan sprake kan zijn is sterk afhankelijk van de mate waarin de opdrachtgever wist of had moeten vermoeden dat door de opdrachtnemer gefraudeerd zou worden bij de invulling van de formulieren. Niet alleen de opzet van de opdrachtnemer, maar ook die van zijn opdrachtgever moet immers gericht zijn op het vervullen van alle bestanddelen van artikel 225 Wetboek van Strafrecht wil het tot een bewezenverklaring kunnen komen. In de meeste gevallen zal het bewijs hiervoor niet geleverd kunnen worden omdat het valselijk invullen van een inlichtingenformulier in een te ver en vaag verwijderd verband ligt met de opzet die de opdrachtgever voor ogen stond. In de concrete casus, die aanleiding was voor de gestelde vragen, zijn er geen aanknopingspunten voor strafrechtelijke betrokkenheid van de opdrachtgevers, ook niet ten aanzien van medeplichtigheid aan of medeplegen van poging tot valsheid in geschrift. In dit verband merk ik nog op dat het College van procureurs-generaal mij heeft laten weten dat binnen het Openbaar Ministerie een gedragscode in de maak is, waarin is opgenomen dat de medewerker van het Openbaar Ministerie zich, ook buiten de uitoefening van zijn werkzaamheden, gedraagt in overeenstemming met het publiekrechtelijke karakter van de normhandhavende taak van het Openbaar Ministerie. Deze taak maakt dat het handelen en nalaten van de medewerker van het Openbaar Ministerie voorwerp kunnen zijn van openbaar debat en daarnaast het aanzien van het Openbaar Ministerie als geheel kunnen raken. Ik juich deze gedragscode van harte toe. Onjuist is dat de zaak twee jaar bij het Openbaar Ministerie is blijven liggen. De feitelijke gang van zaken was als volgt. Het onderzoek van de uitkeringsinstantie is gestart in juli 1997. De opsporingsdienst heeft van haar onderzoek een rapport opgemaakt dat op 28 oktober 1997 is toegezonden aan de uitkeringsafdeling. De uitkeringsinstantie heeft daarop advies gevraagd aan de medische en arbeidskundige sector teneinde vast te stellen in hoeverre de werkzaamheden en inkomsten uit de werkzaamheden van invloed waren op de reeds aan verdachte uitbetaalde AAW/WAO-uitkering. De uitkeringsinstantie heeft dit advies ontvangen op 6 februari 1998. Op basis van dit advies heeft de uitkeringsinstantie een benadelingsberekening gemaakt. Uiteindelijk werd op 10 maart 1999 een voor beroep vatbare beslissing met betrekking tot de ten onrechte genoten uitkering en de terugvordering hiervan vastgesteld. Op basis van deze beslissing, gerelateerd aan de richtlijn voor het doen van aangifte, het opmaken van proces-verbaal, de vervolging en het strafvorderingsbeleid inzake fraude met sociale uitkeringen, was het nodig dat alsnog proces-verbaal diende te worden opgemaakt. Het benadelingsbedrag lag namelijk boven de f 6 000,–. Dit proces-verbaal is vervolgens opgemaakt en op 17 mei 1999 binnengekomen op het parket. Op dat moment was de voormalige hoofdofficier van justitie al met vervroegd pensioen gegaan, zodat hij geen invloed heeft kunnen uitoefenen op de behandeling van het proces-verbaal binnen het parket. Overigens is de zaak binnen het parket voortvarend behandeld, mede gelet op het feit dat de zaak ter terechtzitting op 13 oktober 1999 heeft gediend. Uit het antwoord op vraag 2 volgt reeds dat het betrokken lid van het Openbaar Ministerie ook niet vervolgd zou zijn wanneer hij nog niet met vervroegd pensioen zou zijn gegaan.	 Justitie
 KVR10549.xml	 1999	 SP	 Vragen over het ongeval in de nucleaire opwerking-, c.q. brandstoffabricagefabriek in het Japanse Tokai Mura op 29 september 1999.	 Kent u de berichten over het ongeval in de nucleaire opwerking-, c.q. brandstoffabricagefabriek in het Japanse Tokai Mura op 29 september jl.? Kunt u informatie geven over de oorzaken en het verloop van dit ongeval? Zijn er overeenkomsten tussen de productiemethoden in de Tokai Mura fabriek en die in de nucleaire complexen Sellafield (Firma BNFI, Verenigd Koninkrijk en La Hague (Firma Cogéma, Frankrijk)? Kunnen de werkmethoden in bovengenoemde Europese complexen een zelfde ongeluk door het gebruiken van onjuiste doseringen grondstoffen veroorzaken? Zo ja, wat voor stappen gaat u ondernemen om dit te voorkomen? Zo neen, wat is het verschil? Zijn de risico’s van een dergelijk ongeluk, met, zoals het zich laat aanzien, grote gevolgen voor de directe omgeving, niet zodanig dat Nederland de opwerkingscontracten met Frankrijk en het Verenigd Koninkrijk dient te herzien? Kunt u een onderzoek laten instellen naar deze risico’s en in afwachting daarvan de voorgenomen transporten naar de genoemde opwerkingsfabrieken opschorten? Meerdere ANP berichten «Kernongeval Japan», 29 september 1999	 Ja. Het Internationaal Atoomagentschap te Wenen heeft het meldpunt VROM, dat dienst doet als nationaal contactpunt voor nucleaire ongevallen, alle relevante informatie over het ongeval doen toekomen. In de bewuste fabriek vinden overigens geen opwerkingsactiviteiten plaats. Het betreft een zogenoemde conversiefabriek die bestemd is voor het chemisch omzetten van gasvormig uraanhexafluoride in vast uraanoxide dat verder verwerkt wordt tot brandstof ten behoeve van toepassing in kerncentrales. Het onderzoek naar de oorzaken en het verloop van het ongeval in Japan is nog gaande. Daarop vooruitlopend is de volgende informatie verkregen. Het ongeval gebeurde in een aparte, experimentele afdeling van de fabriek waar de conversie van uranium-brandstof plaatsvindt die bestemd is voor toepassing in een experimentele Japanse kweekreactor. Dit uranium is hoger (18,8%) verrijkt dan normaal gebruikelijk in kerncentrales (ca. 4%). Bij de werkzaamheden is de fout begaan om tijdens één van de chemische bewerkingen teveel uranium (dat zich inmiddels in de chemische vorm van uranyl-nitraat in oplossing bevond) tegelijkertijd in een bezinktank bij elkaar te brengen. In plaats van de toegestane 2,4 kg werd namelijk 16 kg in de tank overgebracht. Onder de gegeven fysische omstandigheden in de bezinktank ontstond een over-kritische toestand en kwam spontaan een kernsplijtingsreactie op gang. In de daarop volgende 17 uur is de toestand in de tank periodiek onder- en overkritisch geweest. Uiteindelijk is het door ingrepen van buitenaf gelukt om de kettingreactie definitief tot staan te brengen. Er heeft zich tijdens het ongeval geen explosie voorgedaan, wel kwam er neutronen en gammastraling vrij en in beperkte mate radioactiviteit als gasvormige splijtingsproducten. De oorzaak van het ongeval zou gezocht moeten worden in het feit dat de werkzaamheden met deze brandstof niet routinematig werden uitgevoerd, gebruik werd gemaakt van bedrijfsvoorschriften die afweken van overheidsvoorschriften, terwijl bovendien de bedrijfsvoorschriften niet juist gevolgd werden. Als gevolg van dit ongeval hebben de drie direct betrokken werknemers een zeer hoge dosis straling ontvangen. Verder hebben 36 andere werknemers een dosis ontvangen, evenals 3 brandweerlieden en 7 personen van het publiek. Deze dosis is lager dan die van de drie betrokken werknemers. Buiten de fabriek is geen dosis van betekenis veroorzaakt. Daar kan thans zonder beperkingen verbleven worden, is mij meegedeeld. Zoals ik in het antwoord op vraag 1 heb aangegeven betreft het hier een conversiefabriek en geen opwerkingsfabriek zoals in Sellafield of La Hague. In een conversiefabriek wordt «verse» splijtstof, bestaande uit zuiver uranium, gefabriceerd, terwijl in een opwerkingsfabriek uit gebruikte splijtstof het nog bruikbare uranium en plutonium wordt teruggewonnen. De productieprocessen zijn verschillend. Een ongeval van dezelfde aard zou in opwerkingsfabrieken niet kunnen plaatsvinden. Wel is binnen zulke opwerkingsfabrieken splijtbaar materiaal aanwezig waarbij voortdurend een scherpe controle moet worden uitgeoefend op het voorkómen van omstandigheden waarbij kritikaliteit kan ontstaan. Overigens hangt een definitief antwoord op deze vraag mede af van de uitkomst van het onderzoek naar het ongeval in Japan. Alhoewel de veiligheid van de installaties in Frankrijk en Engeland primair een aangelegenheid is voor de bevoegde autoriteiten van de betrokken landen, heb ik geen reden om er aan te twijfelen dat het ontwerp en de bedrijfsvoering van deze installaties alsmede het opleidingsniveau van de werknemers niet volledig aan de daaraan te stellen eisen met het oog op de veiligheid zouden voldoen. Ik zie dan ook geen reden om de opwerkingscontracten met Frankrijk en het Verenigd Koninkrijk te herzien. Ook vind ik in het ongeval in Japan geen reden om de voorgenomen transporten naar Sellafield en La Hague op te schorten.	 Volkshuisvesting, Ruimtelijke Ordening en Milieubeheer
 KVR1055.xml	 1995	 D66	 Betreft vragen naar aanleiding van de zaak SNS tegen Hippo Toto B.V. en de Staat der Nederlanden.	 Is het vonnis in kort geding de dato 30 december 1994 in de zaak van SNS tegen Hippo Toto B.V. en de Staat der Nederlanden u bekend? Deelt u de constatering, dat uw antwoord van 25 november 1994 op de eerdere vragen ter zake niet overeenstemt met de beoordeling van het geschil door de president van de arrondissementsrechtbank? Welke consequenties verbindt u aan de vaststelling door de rechter, dat van een totalisator in de zin van artikel 23, lid 2 van de Wet op de Kansspelen (Wok) geen sprake is en dat de Wok in hoofdstuk IV geen ruimte biedt voor het verlenen van goedkeuring voor een spel als Derby-8? Zal de goedkeuring van het reglement voor Derby-8 worden ingetrokken? Aanhangsel Handelingen, nr. 285, Vergaderjaar 1994–1995.	 Ja. De Stichting de Nationale Sporttotalisator heeft einde 1994 bij de minister van Landbouw, Natuurbeheer en Visserij en mij een bezwaarschrift ingediend tegen onze goedkeuring van he totalisatorreglement Derby-8. Dit bezwaarschrift wordt thans overeenkomstig de Algemene wet bestuursrecht afgehandeld. Voorts hebben de Stichting Exploitatie Nederlandse Staatsloterij en de Hippo Toto B.V. hoger beroep ingesteld tegen het vonnis van de president in kort geding. Aangezien de zaak nog «onder de rechter» is en de administratiefrechtelijke procedure nog loopt, ligt het niet in de rede daarop vooruit te lopen.	 Justitie
 KVR10552.xml	 1999	 PvdA	 Vragen over het betrekken van de vierdaagse werkweek in het advies van de Stuurgroep Dagindeling, die over schooltijden zal adviseren. De bijlage is ter inzage gelegd bij de afdeling Parlementaire Documentatie van de Tweede Kamer. Herdruk in verband met ter inzage legging bijlage.	 Hoe luidt precies de adviesaanvraag aan de Stuurgroep Dagindeling over «schooltijden in relatie tot andere ontwikkelingen die van belang zijn voor taakcombineerders»? Heeft u daarbij ook de discussie over de vierdaagse werkweek voor ogen gehad? Zo neen, bent u bereid de stuurgroep alsnog te vragen de vierdaagse werkweek in haar advies te betrekken? Wanneer zal het advies van de Stuurgroep naar verwachting naar de Kamer gestuurd worden? Hoe stelt u zich het idee van aparte wethouders die zich bezig houden met alles wat over dagindeling gaat, precies voor? Indien u zich blijkens het persbericht van het ministerie van Sociale Zaken en Werkgelegenheid stoort aan de verkokering van de verschillende discussies (vierdaagse schoolweek, vierdaagse werkweek) en u een «integrale en onorthodoxe gedachtewisseling mist die recht doet aan de nieuwe samenleving», bent u dan bereid die verkokering binnen het kabinet tegen te gaan, door de Kamer een integraal voorstel over genoemde problematiek voor te leggen?	 Zie bijgevoegd afschrift van de desbetreffende brief die ik stuurde aan de stuurgroep Dagindeling . Met verwijzing naar genoemde bijlage, wordt daarin de kwestie van de vierdaagse schoolweek reeds in nadrukkelijk verband met de vierdaagse werkweek aan de orde gesteld. De stuurgroep zal naar verwachting aan het eind van het jaar haar advies uitbrengen. Om een integrale aanpak te stimuleren in het lokale bestuur heb ik de suggestie gedaan om alles wat met dagindeling te maken heeft, onder te brengen bij één wethouder. Dagindeling heeft voor een groot deel te maken met afstemming, van tijden en openingsuren van werk, onderwijs, kinderopvang, zorgvoorzieningen, winkels, openbare diensten enz. Het gaat om een aanpak die verkokering doorbreekt en nieuwe afspraken mogelijk maakt. Hiervoor is zeker ook een ontkokerde bestuurscultuur nodig. In dat kader deed ik mijn suggestie. Gemeentebesturen die het idee oppakken, weten er zelf het best de meest geschikte invulling aan te geven. In meerjarennota Emancipatiebeleid die ik de Kamer binnenkort toezend, wordt het thema dagindeling verder uitgewerkt. Bijlage ter inzage gelegd bij afdeling Parlementaire Documentatie	 Sociale Zaken en Werkgelegenheid (SZW)
 KVR10553.xml	 1999	 CDA	 Aanvullende vragen naar aanleiding van het artikel "Zalm misleidde ambtelijke top" (Parool, 16 oktober 1999). Zie ook vragen van de Kamerleden Lambrechts, Balkenende en Vendrik over deze zaak (Aanhangsel Handelingen nr. 231, Vergaderjaar 1999-2000).	 Kent u het artikel «Zalm misleidde ambtelijke top»? Is de berichtgeving waar als zou er een aanvaring hebben bestaan tussen u en uw ambtelijke top over diverse procedurele aspecten rondom de aankoop van de Victory Boogie Woogie en meer in het bijzonder de rol van De Nederlandsche Bank daarbij? Is het bericht waar dat de secretaris-generaal van uw ministerie na terugkeer van diens vakantie geconstateerd zou hebben dat de schenking door De Nederlandsche Bank «buiten het zicht van kamerleden was gehouden»? Was de schenking aanvankelijk opgenomen in de zogenoemde «schadeplaatjes» van het departement? Wanneer werd de ambtelijke top op de hoogte gesteld van de vertrouwelijke brief, 23 juni 1998 van de president van De Nederlandsche Bank aan de minister (privé-adres)? Is het bericht waar dat de secretaris-generaal van het ministerie liet aantekenen het niet eens te zijn met de gang van zaken? Is de vertrouwelijke brief van de minister, 15 juli 1998 aan de President van De Nederlandsche Bank, waarin de uiteindelijke goedkeuring van de schenking werd gegeven, besproken met de ambtelijke top? Welk verband bestaat er tussen de berichtgeving in het in vraag 1 bedoelde artikel en de opmerking van de Algemene Rekenkamer in het rapport «Toestemming voor schenking door De Nederlandsche Bank», 13 oktober 1998: «Het bleek dat bij het Ministerie van Financiën vrijwel geen schriftelijke vastleggingen van de besluitvorming waren gemaakt»? Welke besluiten en andere relevante feiten en gegevens zijn wel vastgelegd en kan de Kamer daarvan op de hoogte worden gesteld? Indien de berichtgeving in het Parool-artikel niet juist mocht blijken te zijn, overweegt u dan aan te dringen op rectificatie van deze berichtgeving door Het Parool? Het Parool, 16 oktober 1999	 Ja, en was daarbij vooral verheugd dat de kop niet luidde: «Ambtelijke top misleidde Zalm». Neen. Neen (2x). De ambtelijke top is kort na de ontvangst van de brief, 23 juni 1998 op de hoogte gesteld en heeft de antwoordbrief, 15 juli 1998 voorbereid. Er is geen aantekening gemaakt door de Secretaris-Generaal dat hij het met de gang van zaken niet eens zou zijn. Ondergetekende meent dat, gegeven dat de betrokkenheid van de zijde van de rijksoverheid door de schenking van De Nederlandsche Bank NV werd bepaald, met de informatie vervat in de diverse brieven die terzake aan de Kamer zijn gezonden alsmede de nadere toelichting gegeven in het algemeen overleg en het debat op 15 oktober 1998 de Kamer op de hoogte is gesteld van de relevante feiten en gegevens. Neen. Wel is de hoofdredactie van Het Parool gevraagd, waarom het beginsel van wederhoor ten aanzien van mij en andere betrokkenen niet is toegepast. Dan had op de feitelijke onjuistheden gewezen kunnen worden. Op het verzoek is geen bevredigende verklaring gekomen.	 Financiën
 KVR10554.xml	 1999	 PvdA	 Vragen naar aanleiding van de afwijzing van het verzoek van de hogescholen om de uitzonderingspositie, voor wat betreft de studiefinanciering, voor duale HBO-V studenten te laten vervallen.	 Waarom wijst u, ondanks uw streven naar verbetering van de situatie voor duale studenten, het verzoek van de hogescholen af om de uitzonderingspositie voor duale HBO-V studenten te laten vervallen? Is het waar dat uw ministerie tijdens een bestuurlijk overleg met de HBO-raad in juni jongstleden heeft toegezegd al het mogelijke te zullen doen om de uitzondering voor duale HBO-V studenten te laten vervallen? Zo ja, waarom ziet u daar nu toch van af? In hoeverre verschilt de salariëring van duale HBO-V studenten tijdens de perioden dat zij gedurende hun studie werken in zorginstellingen van de salariëring van andere duale studenten om een afwijkende regeling in studiefinanciering voor duale HBO-V studenten te rechtvaardigen? Bent u op de hoogte van het feit dat duale studenten HBO-V niet allemaal na één jaar theoretische studie gaan werken, en dus geen inkomsten hebben (bijvoorbeeld vanwege studievertraging, vanwege duale varianten met een tweede voltijds jaar of vanwege het feit dat zij na het eerste theoretische jaar toch over willen stappen naar een voltijdse opleiding)? Acht u het een wenselijke situatie dat duale HBO-V studenten, ondanks het feit dat niet elke duale student HBO-V na het eerste jaar gaat werken, wel na het eerste jaar hun studiefinanciering kwijtraken? Zo ja, waarom? Zo neen, wat bent u van plan te ondernemen om ook de studenten aan een duale opleiding HBO-V flexibiliteit te bieden in hun studiefinanciering? Erkent u dat de opleidingen en de zorgsector er in geslaagd zijn om de duale variant tot een succes te maken (variant heeft maar liefst 650 studenten in dit studiejaar)? Bent u ervan op de hoogte dat halsstarrige regelgeving de HBO-instellingen dwingen om studenten het eerste jaar voltijds in te schrijven en pas duaal in te schrijven op het moment dat ze duaal gaan? Zal niet het aantal duale studenten hierdoor afnemen en het imago verslechteren? Vindt u deze situatie wenselijk? Deelt u de mening dat het uiterste gedaan zal moeten worden om de opleidingen in de zorgsector zo aantrekkelijk mogelijk te maken? Zo ja, bent u van mening dat het weigeren van het schrappen van de beperkte studiefinancieringsrechten voor duale HBO-V studenten hiertoe bijdraagt? In de nota «Flexibele studiefinanciering, een stelsel dat past» wordt aangegeven dat de uitwerking van de huidige studiefinanciering onaantrekkelijke gevolgen heeft voor duale studenten. Daarom stelt u voor om nieuwe, maar ook huidige duale studenten dezelfde studiefinancieringsaanspraken te laten krijgen als andere studenten. Duale HBO-V studenten zijn hierop echter een uitzondering: zij behouden de huidige situatie van slechts één jaar recht op studiefinanciering In de toekomst zal het arbeidsmarkttekort aan zowel hbo-opgeleiden als aan werknemers in de zorgsector toenemen. De volledige (duale en voltijds) instroom in de opleidingen HBO-V is sinds 1998 met 12% gedaald	 Zoals ik ook bij de beantwoording van de schriftelijke vragen over de ontwerpbegroting voor het komend jaar heb aangegeven is het studiefinancieringsarrangement voor duale HBO-V studenten het gevolg van afspraken tussen de HBO-raad, de zorgwerkgevers en mijn ambtsvoorganger gericht op het handhaven van het inservice karakter van het onderwijs. Het alsnog toekennen van volledige studiefinancieringsrechten, zonder dat er nieuwe afspraken worden gemaakt brengt een uitgavenverschuiving met zich mee die neerkomt op een collectivisering van lasten. Ook is het voor studenten vanuit financieel oogpunt aantrekkelijker als ze een salaris ontvangen. Nee. Wel is in een ambtelijk overleg toegezegd dat het voorstel van de HBO-raad departements-intern nader zal worden bezien. In een brief aan de HBO-raad van 18 oktober jl., heb ik op grond van de argumenten zoals weergegeven bij het antwoord op vraag 1, aangegeven waarom ik thans geen gevolgen kan geven aan het verzoek van de HBO-raad. Ik heb in die brief tevens vermeld dat indien de HBO-raad andere aanleidingen ziet, om de studiefinanciering te wijzigen in de door hem bepleite zin, ik tot een nader overleg bereid ben. Er bestaat geen verschil in het principe van salariëring door de werkgevers. De afzonderlijke studiefinancieringsregeling is gebaseerd op de in 1997 gesloten overeenkomst gericht op het waarborgen van het inservice karakter van het overgedragen verpleegkunde-onderwijs. Ja, ik ben hiervan op de hoogte. In de praktijk blijkt echter dat de geschetste problemen zich nauwelijks voordoen omdat hogescholenstudenten in het eerste jaar inschrijven als voltijdstudenten. Als studenten instromen in het tweede studiejaar en met zekerheid duidelijk is dat ze voor de duale variant kiezen, schrijven de instellingen ze in als duale student. Daarbij moet worden aangetekend dat studerenden aan een duale HBO-V opleiding voor het volgen van die opleiding ten hoogste aanspraak hebben op 12 maanden studiefinanciering verminderd met het aantal maanden dat studiefinanciering is genoten voor het volgen van de overeenkomstige voltijdsopleiding. Het afsluitend examen voor de duale opleiding geeft geen aanspraak op omzetting van prestatiebeursmaanden na de eerste 12. Zie het antwoord bij vraag 4. Ik ben verheugd, dat de duale HBO-V opleiding dank zij de inspanningen van de opleidingen en de zorginstellingen nu echt van de grond komt. In een onderzoeksrapport naar de toekomstige behoefte aan HBO-verpleegkundigen, dat in opdracht van de HBO-raad en mijn ministerie precies een jaar geleden werd uitgebracht, werd het belang van een verdere groei van de duale variant onderstreept. Geconstateerd kan worden dat die groei zich nu daadwerkelijk voordoet. Zoals aangegeven bij het antwoord op vraag 4 ben ik ervan op de hoogte dat studenten pas instromen naar de het duale opleidingsvariant als ze ook echt werken. Gezien de ontwikkeling met betrekking tot de inschrijving tot nog toe, doen zich praktisch gezien, geen problemen voor. De recente toename van het aantal duale HBO-V studenten wijst niet op een verslechterend imago. Ja. De afschaffing van de instroombeperking tot het voltijds HBO-V, die ik vorig jaar met de HBO-raad overeengekomen ben, geeft daar blijk van. Vooralsnog ben ik er niet van overtuigd dat verruiming van het studiefinancieringsarrangement leidt tot een grotere instroom tot het duale HBO-V. Bovendien is het instrument van de studiefinanciering geen panacee om tekorten op de arbeidsmarkt op te lossen. Zoals ik in mijn brief aan de HBO-raad van 18 oktober jl. over deze kwestie heb aangegeven, ben ik tot nader overleg bereid indien de HBO-raad andere aanleidingen ziet die de voorgestane wijzigingen noodzakelijk maken. Het door SZW te verrichten onderzoek naar de tekorten in de collectieve sector kan daarbij betrokken worden.	 Onderwijs, Cultuur en Wetenschappen (OCW)
 KVR10555.xml	 1999	 SP	 	 In hoeveel gevallen is in 1998 een sanctie opgelegd ingevolge de Wet Economische Delicten op grond van een overtreding van 110A- en 118A-richtlijnen en hiervan afgeleide Nederlandse regelgeving? Zijn er al acties gaande om te komen tot betrouwbare Europese en Nederlandse statistieken met betrekking tot de handhaving van CE-markering, alsmede het rendement van deze handhaving? Zo neen, bent u bereid hiertoe het initiatief te nemen?	 De 100A- en 118A richtlijnen betreffen een grote groep richtlijnen en beslaan een breder terrein dan alleen CE-markering. Diverse ministeries zijn verantwoordelijk voor de handhaving van de naleving van CE-markering. Bij de beantwoording van deze vraag beperk ik mij tot de ministeries van Sociale Zaken en Werkgelegenheid en mijn ministerie. In 1998 was onder de verantwoording van mijn ministerie één richtlijn m.b.t. CE-markering van kracht, namelijk (richtlijn 92/42/EG), met betrekking tot energie-efficiency van CV-ketels met als ingangsdatum 1 januari 1998. In dat jaar is nog geen controle op naleving op deze richtlijn uitgevoerd en zijn er dus nog geen sancties opgelegd. Hierover informeerde ik u reeds bij de beantwoording van de kamervragen inzake het rapport van de Algemene Rekenkamer «Toezicht op Keuringen in Nederland» (TK 1999–2000, 26 400 nr. 4). Blijkens informatie van het ministerie van Sociale Zaken en Werkgelegenheid zijn er in 1998 ten aanzien van machines op grond van de Wet gevaarlijke werktuigen (Machinebesluit, 100A Richtlijn) en de Arbeidsomstandighedenwet (118A Richtlijn) 2228 tekortkomingen geconstateerd. In 41 gevallen zijn de werkzaamheden met de machine daarbij direct stilgelegd. Bij controle bleek in 212 gevallen de tekortkoming niet te zijn opgeheven. In 150 gevallen bleek bij hercontrole de tekortkoming nog niet te zijn opgeheven en is procesverbaal opgemaakt. Overigens merk ik nog op dat tussen de ministeries van Economische Zaken, van Sociale Zaken en Werkgelegenheid en van Volksgezondheid, Welzijn en Sport en de betrokken inspectiediensten en brancheorganisaties besprekingen gaande zijn met als doel de naleving van de CE-markering-eisen m.b.t. machineveiligheid te optimaliseren. Er zijn in EU-kader geen acties gaande om tot statistische informatie met betrekking tot de CE-markering te komen. Wat betreft Nederland merk ik op dat de betrokken inspectie- en opsporingsdiensten over zodanige kwantitatieve gegevens met betrekking tot de CE-markering beschikken, dat de betrokken bewindspersonen voldoende inzicht hebben in de handhaving in deze. Er bestaat derhalve geen behoefte aan de door u genoemde actie.	 Economische Zaken
 KVR10556.xml	 1999	 GroenLinks	 Vragen over het onderzoek door de Binnenlandse Veiligheidsdienst naar corruptie bij de Immigratie- en Naturalisatiedienst (IND) en bij tolken, en over mogelijke corruptie bij de Nigeriaanse ambassade.	 Wat is de stand van zaken met betrekking tot het BVD-onderzoek naar corruptie en omkoping binnen de IND en bij tolken? Op welke termijn kan de Kamer uitsluitsel verwachten? Strekt dit onderzoek zich ook uit naar vermeende corruptie bij ambassades en het bureau Visadienst Kort Verblijf? Zo neen, ziet u in het strafrechtelijk onderzoek naar de mensensmokkel vanuit Sri Lanka aanleiding de BVD of de Rijksrecherche in te schakelen? Is het waar dat de huidige ambassadeur in Nigeria ten tijde van de mensensmokkel uit Sri Lanka ambassadeur in Sri Lanka was? Als dit waar is, ziet u hierin dan aanleiding om de samenhang te onderzoeken tussen de recent geconstateerde corruptie bij de Nigeriaanse ambassade en de corruptiezaak uit 1996 en 1997 in Sri Lanka? Deventer Dagblad, 26 juni 1999	 Het onderzoek inzake vermeende fraude bij de IND is afgerond. De Minister van Binnenlandse Zaken en Koninkrijksrelaties heeft mij laten weten dat het onderzoek, dat op concrete aanwijzingen was toegesneden, geen controleerbare feiten heeft opgeleverd die de aantijgingen van corruptie staven of indicaties geven in die richting. Voor alle duidelijkheid merk ik hierbij op dat het onderzoek geen betrekking had op corruptie bij tolken. Neen. Mede gegeven de beantwoording van vraag drie, zie ik geen aanleiding om de Rijksrecherche of de BVD in te schakelen. Overigens merk ik op dat de BVD uit hoofde van zijn taken met het traject van een strafrechtelijk onderzoek geen bemoeienis heeft. De huidige ambassadeur in Nigeria was inderdaad ambassadeur in Sri Lanka ten tijde van de mensensmokkel vanuit Sri Lanka. Voor de verdere beantwoording van deze vraag verwijs ik naar de brief van de Minister van Buitenlandse Zaken van 25 oktober jl. waarin de Tweede Kamer hierover is geïnformeerd.	 Justitie
 KVR10557.xml	 1999	 SP	 Vragen over het onderzoek naar de wenselijkheid vreemdelingen die niet beschikken over middelen van bestaan vrij te stellen van de eigen bijdrage voor de rechtsbijstand, naar aanleiding van kamervragen over gefinancierde rechtsbijstand voor illegalen (zie Aanh. Hand. II, 1998-1999, nr. 1011).	 Herinnert u zich uw antwoorden op mijn vragen over gefinancierde rechtsbijstand voor illegalen? Is het onderzoek naar de wenselijkheid vreemdelingen die niet beschikken over middelen van bestaan vrij te stellen van de eigen bijdrage, reeds afgerond? Zo neen, wanneer verwacht u dat dit onderzoek zal zijn afgerond? Kunt u de Kamer vervolgens ten spoedigste informeren over de uitkomst van het onderzoek alsmede uw reactie daarop? Zo ja, wat is de uitkomst van het onderzoek en wat is uw reactie daarop? Bent u op de hoogte van signalen uit de praktijk dat illegalen die niet beschikken over financiële middelen toch een eigen bijdrage krijgen opgelegd, dat de sociale advocatuur zich in veel van die gevallen menselijkerwijs genoodzaakt ziet af te zien van het innen van de eigen bijdrage en dat de Raden voor Rechtsbijstand in afwachting zijn van duidelijkheid van de kant van uw ministerie? Moet op grond van artikel 6 Europees Verdrag voor de Rechten van de Mens bij het ontbreken van financiële middelen de eigen bijdrage op nihil worden gesteld? Zo neen, op grond waarvan meent u dat er nog sprake is van een waarborg op een effectieve en daadwerkelijke rechtsbijstand op een moment dat een rechtszoekende in het geheel niet beschikt over financiële middelen maar wel de eigen bijdrage moet voldoen om in aanmerking te kunnen komen voor die rechtsbijstand? Bent u bereid op grond van artikel 6 EVRM en gezien het feit dat de huidige situatie zowel de illegale vreemdeling als de sociale advocatuur voor problemen stelt, op zo kort mogelijke termijn aan de Raden voor Rechtsbijstand duidelijk te maken dat bij het ontbreken van financiële middelen de eigen bijdrage op nihil moet worden gesteld? Zo neen, wanneer verwacht u dat artikel 11 Besluit draagkrachtcriteria rechtsbijstand zal worden gewijzigd, in die zin dat ten behoeve van illegalen die niet beschikken over financiële middelen de eigen bijdrage op nihil wordt gesteld? Aanhangsel Handelingen, nr. 1011, Vergaderjaar 1998–1999.	 Ja. Naar aanleiding van de evaluatie van de Wet op de rechtsbijstand heb ik aangekondigd te bezien in hoeverre het wenselijk is de regeling met betrekking tot de vrijstelling van de eigen bijdrage voor rechtsbijstand, artikel 11 Besluit draagkrachtcriteria rechtsbijstand, te verruimen. In een bijlage bij mijn brief aan de Tweede Kamer van 3 juni 1999 met betrekking tot de actuele stand van zaken in de rechtsbijstand heb ik de Kamer geïnformeerd met betrekking tot het voorstel tot wijziging van de vrijstellingsregeling (punt 6 bijlage). De Kamer heeft tijdens het Algemeen Overleg van 17 juni jl. en het Voortgezet Algemeen Overleg van 30 juni jl. in de voorstellen met betrekking tot de wijziging van de wet- en regelgeving geen aanleiding gezien tot een reactie. Ik ga er vanuit dit najaar een voorstel betreffende een Besluit tot wijziging van het Besluit Draagkrachtcriteria rechtsbijstand ter advisering aan de Raad van State te kunnen voorleggen. In betreffend Besluit wordt voorgesteld in artikel 11 BDR te bepalen dat geen eigen bijdrage wordt opgelegd aan rechtzoekende(n) die een verstrekking krachtens de Regeling Opvang Asielzoekers ontvangen, dan wel een verstrekking krijgen op grond van de wet zorg VVTV-houders, danwel een verstrekking op grond van de Regeling verstrekkingen asielzoekers en andere categorieën vreemdelingen 1997 ontvangen. Rechtzoekenden die een verstrekking op grond van de Regeling verstrekkingen bepaalde categorieën vreemdelingen ontvangen krijgen materieel een uitkering die vergelijkbaar is met een uitkering krachtens de Algemene Bijstandswet. Er bestaat derhalve geen aanleiding deze categorie rechtzoekenden vrij te stellen van de eigen bijdrage. Met de aangekondigde uitbreiding van de categorieën vreemdelingen die worden vrijgesteld van de eigen bijdrage voor rechtsbijstand, is niet beoogd alle legaal of illegaal in Nederland verblijvende rechtzoekenden vrij te stellen van de eigen bijdrage. In mijn antwoord 22 maart jl. op de vragen van het Kamerlid de Wit betreffende de rechtsbijstand aan illegalen heb ik aangegeven dat een zo ruime categoriale vrijstelling ongewenst is. Indien betreffende rechtzoekende echter in het geheel niet beschikt over inkomen en vermogen is het van belang dat de raad voor rechtsbijstand kan besluiten geen eigen bijdrage op te leggen. Naast de aangekondigde uitbreiding wordt in de nieuwe regelgeving tevens bepaald dat de raad voor rechtsbijstand kan besluiten ook in een individueel geval geen eigen bijdrage op te leggen indien de rechtzoekende geen inkomen of vermogen heeft. De raad voor rechtsbijstand kan van deze bevoegdheid eveneens gebruik maken indien een rechtzoekende die illegaal in Nederland verblijft een toevoeging aanvraagt. Ik ben van mening dat op deze wijze tegemoet wordt gekomen aan de wens gesubsidieerde rechtsbijstand toegankelijk te houden voor burgers die niet beschikken over inkomen of vermogen of die behoren tot bepaalde categorieën vreemdelingen en asielzoekers. Ik verwacht dat de gewijzigde regeling begin 2000 inwerking kan treden. De signalen uit de praktijk zijn mede aanleiding geweest te bezien of de bestaande regeling aanpassing behoefde. Ik ben van mening dat door de voorgestelde wijziging van het artikel 11 BDR en het bij het antwoord op vraag 3 geschetste tijdpad de gewenste duidelijkheid biedt. De thans voorgestelde wijziging van betreffende wet- en regelgeving voorziet naar mijn mening in een afdoende regeling de toegang tot gesubsidieerde rechtsbijstand te waarborgen indien een (individuele) rechtzoekende niet beschikt over inkomen en vermogen. Ik meen dan ook dat, voorzover de huidige regeling al niet zou voldoen, in ieder geval daarmee is voldaan aan artikel 6 EVRM. De huidige wet- en regelgeving voorziet niet in de mogelijkheid dat de raden voor rechtsbijstand naast de in artikel 11 BDR genoemde categorieën, in individuele gevallen de eigen bijdrage op grond van het ontbreken van inkomen en vermogen op nihil stelt. De mogelijkheid tot een nihilstelling te kunnen overgaan in dergelijke situaties vereist wijziging van de wet- en regelgeving. Ik verwijs hier verder naar het antwoord op vraag 3. Ik verwijs hier naar mijn antwoord op vraag 3.	 Justitie
 KVR10558.xml	 1999	 CDA	 Betreft vragen over het systeem van aanbetaling door de student aan zijn onderwijsinstelling om in aanmerking te komen voor het Leonardo-Programma.	 Bent u op de hoogte van het systeem van aanbetaling door de student aan zijn onderwijsinstelling om in aanmerking te komen voor een beurs in het kader van het LEONARDO-programma? Bent u op de hoogte van de brief van het Europese DG XXII van 21 april 1998 die deze praktijken expliciet verbiedt? Heeft u uw goedkeuring verleent aan het systeem van aanbetalingen? Zo ja, bent u bereid de gevolgen van deze onterechte goedkeuring te nemen en de getroffen studenten alsnog de ontbrekende 30% terug te betalen? Zo neen, op welke wijze bent u bereidt de onderwijsinstellingen die ten onrechte de 30% hebben gevraagd de opdracht te geven de getroffen studenten schadeloos te stellen? Bent u ervan op de hoogte dat indien noch door uzelf noch door de betreffende onderwijsinstellingen de aanbetaling wordt terug betaald er sprake is van een inbreuk op het recht van de Europese Unie?	 Aanhangsel Handelingen, nr. 1340, vergaderjaar 1998–1999.	 Onderwijs, Cultuur en Wetenschappen
 KVR1056.xml	 1995	 CDA	 Betreft maatregelen die op korte termijn getroffen kunnen worden om de inwoners in het Maasgebied te beschermen tegen hernieuwde overstromingen.	 Hoe staat het met het herstel van de door de overstroming van verleden jaar beschadigde kades en dijken? Wilt u gelet op de hernieuwde dreiging van overstroming, vooruitlopend op besluitvorming inzake het Plan Boertien, op korte termijn maatregelen treffen die een redelijk beschermingsniveau voor vele inwoners bieden? Bent u bereid hierover op korte termijn in overleg te treden met de Provincie Limburg?	 De in 1993 beschadigde kades en dijken zijn in de afgelopen periode hersteld. Het plan van de commissie Boertien voorziet onder meer in de aanleg van ongeveer 70 kilometer kade. Ik acht het gewenst dat deze kades op zo kort mogelijke termijn door de beide Limburgse waterschappen gerealiseerd worden. Om onzekerheid over de financiering geen aanleiding te laten zijn voor vertraging, heb ik toegezegd de financiering van deze kades te garanderen. Dit betekent dat het Rijk garant staat voor die kosten van de waterschappen, die niet gedekt worden door (eigen) bijdragen van waterschappen, gemeenten en provincie, of niet op een andere manier gedekt kunnen worden. Hierbij ga ik uit van de uitgaven voor kades en bijbehorende kwelwater-voorzieningen uit strategie 2b, voor een totaal bedrag van 68 miljoen gulden. Ik verwacht dat de waterschappen door deze garantie nog dit jaar met de aanleg van kades kunnen beginnen. Met nadruk wijs ik er op dat door deze kadeaanleg maar een deel van de problemen wordt opgelost. De werkelijke oplossing zal naar mijn mening toch gevonden moeten worden in een verruiming van de rivier in de geest van het advies van de Commissie Boertien. Ik onderzoek thans welke mogelijkheden er zijn om dit traject van rivierverruiming in de tijd te versnellen. Het overleg met de provincie loopt al. In nauwe samenwerking tussen waterschappen, provincie en Rijk is vorm gegeven aan het werk van de Commissie Boertien. Het spreekt vanzelf dat deze samenwerking ook in het vervolgtraject in stand blijft.	 Verkeer en Waterstaat
 KVR10560.xml	 1999	 PvdA	 Vragen naar aanleiding van een artikel in De Volkskrant van 29 mei 1999 waarin staat dat vooral tehuizen die uit de AWBZ worden bekostigd aan vermogensvorming doen.	 Bent u op de hoogte van het artikel waarin staat dat vooral tehuizen die uit de AWBZ worden bekostigd aan vermogensvorming doen? Nemen de financiële reserves van deze instellingen steeds meer toe? Zo ja, kunt u een schets geven van de toename over de afgelopen vier jaar? Welke bedragen zijn gemoeid met deze vermogensvorming in de AWBZ-sectoren? Om welke percentages van de instellingsbudgetten gaat het hierbij? Kunt u dit voor 1998 en 1999 per sector specificeren? Deelt u het standpunt dat het percentage van het instellingsbudget dat besteed mag worden aan vermogensvorming aan een maximum gebonden zou moeten zijn? Zo ja, wat is dit maximum en door welke factoren wordt dit maximum bepaald? Denkt u dat de toename van reservevorming verband houdt met het feit dat de instellingen volgens de meerjarenafspraken vóór 1 juli een systeem van normering van instellingsreserves zullen ontwikkelen? Betekent de toename van de reservevorming dat de verschillende sectoren zich niet willen verbinden aan de meerjarenafspraken over de reservevorming? Zo ja, wat is uw mening terzake? Is het waar dat instellingen niet willen meewerken als zorgkantoren willen nagaan of de reserves zijn gebruikt om gaten in de zorg te dichten? Zo ja, hoe verhoudt zich dit tot de in de najaarsakkoorden vastgelegde bereidheid van de zorgaanbieders via een adequaat stelsel van informatievoorziening en rapportage verantwoording af te leggen over zorginhoudelijke en financiële prestaties? De Volkskrant, 29 mei 1999	 Ja. Nee, de financiële reserves nemen niet steeds meer toe. Het artikel uit de Volkskrant was gebaseerd op een interpretatie van gegevens over 1996. Het JOZ 1999 waarin de cijfers over 1996 waren opgenomen, geeft aan dat er sprake was van een vrij stabiel beeld. Inmiddels zijn cijfers over 1997 bekend. Deze zijn verwerkt in de Zorgnota 2000 in bijlage A5. Hier blijkt dat voor alle AWBZ-sectoren sprake is van een daling van het «niet-vreemde vermogen». In de Zorgnota 2000 zijn de bedragen per deelsector opgenomen. De omvang van het «niet-vreemde vermogen» zoals opgenomen in tabel A5 is circa f 1,9 mld. Hierbij moet bedacht worden dat deze cijfers stammen uit een enquête, waar de respons varieert tussen 72% en 92% en dat de thuiszorg hierin niet is opgenomen. De percentages «niet-vreemd vermogen» variëren tussen de 8,2% en 25,6% van de instellingsbudgetten. Als echter de voorzieningen en reserves voor instandhouding buiten beschouwing worden gelaten, dan blijkt dat de percentages «eigen vermogen in enge zin» variëren tussen de 4,5% en 16,3%. Gegevens over 1998 en 1999 zijn nog niet bekend. Uitgangspunt is dat de budgetten besteed worden aan zorg, waarbij er een mogelijkheid moet zijn om een buffer te creëren om eventuele tegenvallers op te vangen. Ik ben echter wel van mening dat die buffer zelf, in casu de hoogte van de reserves, aan een maximum gebonden moet worden. De afspraak om te komen tot een systeem van maximering van instellingsreserves is dan ook opgenomen in de meerjarenafspraken verpleging en verzorging en gehandicaptenzorg. Er vindt over dit onderwerp overleg plaats met de organisaties van de (voormalige) NZf, inclusief GGZN. In dit overleg wordt gesproken over de bestanddelen van het vermogen waarop de normering betrekking moet hebben, welke factoren van belang zijn en de hoogte van de normering. Er is een aantal zaken. zoals de herziening van het Besluit jaarrekeningen, die van essentieel belang zijn voor een goede uitvoering van een maatregel. Op dit moment is het zo dat in de praktijk ruimte bestaat: ten aanzien van de verwerking van resultaten en voorzieningen in de jaarstukken. Om de hoogte van de reserves acceptabel en betrouwbaar in te kunnen vullen, moet het begrip «voorzieningen» eenduidig omschreven worden. De afbakening van de begrippen reserves en voorzieningen wordt meegenomen in de herziening van het besluit jaarrekeningen. De werkgroep die zich bezig houdt met deze herziening rondt op dit moment haar werkzaamheden af. Het streven is erop gericht om zo spoedig mogelijk nadat advies is ontvangen, tot afspraken te komen met betrokken organisaties over de verdere uitwerking. Zoals aangegeven bij het antwoord op vraag 2 is in 1997 sprake van dalende reserves. Er zijn nog geen enquêtegegevens over 1998 en 1999. Ik heb hoe dan ook geen reden om te twijfelen aan de medewerking van de diverse sectoren aan de uitvoering van deze meerjarenafspraken. Inderdaad is het zo dat in het jaarverslag 1998 van de CTU op dit punt een signaal is afgegeven. Teneinde dit op te lossen wordt enerzijds gewerkt aan aanscherping van de voorschriften op het gebied van de financiële verantwoordingsstructuur, zoals ook vermeld in de brief over de thuiszorg, 18 mei 1999 (Kamerstuk 1998/99, 23 235, nr. 64). Anderzijds ligt het op de weg van de uitvoeringsorganen zelf om duidelijke bepalingen over financiële verantwoording in de te sluiten overeenkomsten op te nemen. Met de zorgaanbieders zijn goede afspraken gemaakt over informatievoorziening en verantwoording. Ik ga er vanuit dat deze afspraken worden nagekomen.	 Volksgezondheid, Welzijn en Sport
 KVR10563.xml	 1999	 SP	 Vragen over het uitzetbeleid van woningcorporaties naar aanleiding van het artikel "Aantal jonge daklozen stijgt; Leger des Heils luidt noodklok" in Spits van 6 oktober 1999.	 Hebt u kennis genomen van het artikel «Aantal jonge daklozen stijgt; Leger des Heils luidt noodklok»? Wat is uw reactie op de uitspraak van de woordvoerder van het Leger des Heils, dat de toename van het aantal dakloze gezinnen met kinderen te wijten is aan het uitzetbeleid van de woningcorporaties? Zo ja, vindt u dit een aanvaardbare ontwikkeling en zo niet, wat gaat u hiertegen doen? Klopt het dat in betreffende regio gezinnen met kinderen reeds wegens een huurschuld van f 1200 op staat gezet zijn? Hoe is deze ontwikkeling te rijmen met de uitspraak van uw ambtsvoorganger, in antwoord op eerdere vragen over schuldsanering voor woningcorporaties, dat woningcorporaties door een verscherpt incassobeleid in veel gevallen ontruiming kunnen voorkomen? Kunt u aangeven hoe het aantal uitzettingen en schuldsaneringen bij woningcorporaties en particuliere verhuurders zich de laatste drie jaar ontwikkeld heeft? Zou het naar uw mening wenselijk zijn om te bevorderen dat corporaties in hun publicatie bedrijfstakinformatie jaarlijks ook verantwoording afleggen over genoemde onderwerpen? Deelt u de mening dat overleg dient plaats te vinden tussen woningcorporaties en organisaties zoals de maatschappelijke opvang die uiteindelijk opdraaien voor de gevolgen van een verscherpt uitzettingsbeleid van woningcorporaties, om te trachten de problemen bij de bron aan te pakken? Zo ja, bent u bereid hiertoe initiatieven te nemen? Indien de huisuitzettingen (ook) te maken hebben met een toename van de schuldenproblematiek, bent u dan bereid maatregelen te nemen om te voorkomen dat dit ertoe leidt dat een toenemend aantal gezinnen op straat komen te staan? Zo nee, waarom niet? Spits, 6 oktober 1999 Aanhangsel Handelingen, nr. 715, vergaderjaar 1996–1997.	 Ja. De uitzettingen waarover in het artikel van Spits wordt gerept betreffen combinaties van woonoverlast en huurschuld. Ingeval door huurder en/of overige huisgenoten ernstige overIast wordt veroorzaakt, kan het voorkomen, dat op basis daarvan én van het hebben van een huurschuId een ontruiming pIaatsvindt. Het is uiteraard aan de kantonrechter om te bepalen of de veroorzaakte overlast ernstig genoeg is, dan wel dat de huurschuld zodanig hoog is dat die aIleen, dan wel dat een combinatie van beide, voldoende aanleiding is om op vordering van de verhuurder de huurovereenkomst te beëindigen. Ik heb daarin geen enkele bevoegdheid. In het in vraag 3 bedoelde geval ging het niet zozeer om genoemde huurschuld van f 1200, dan wel om de door het betrokken gezin veroorzaakte overlast. Door de in de Spits geciteerde adjunct-directeur van het Leger des Heils, de heer R. Pons, is dit bevestigd. Mede onder invloed van de Wet Schuldsanering natuurlijke personen wordt sneller dan voorheen overgegaan tot het nemen van specifieke maatregelen ter voorkoming van grote huurachterstanden. Als door de schuldeiser snel wordt gereageerd op een huurachterstand kan worden voorkomen, dat deze zodanig hoog oploopt, dat een voor partijen niet meer op te lossen situatie ontstaat. Veel gemeenten kennen een vorm van schuldhulpverlening. Meestal betreft dit een samenwerkingsverband van sociale dienst, kredietbank en algemeen maatschappelijk werk (AMW). Vaak zijn ook de woningcorporaties daarbij betrokken. Doel is om mensen met problematische schulden weer aan een schone lei te helpen en ervoor te zorgen dat huisuitzetting voorkomen kan worden. Een belangrijke voorwaarde voor het welslagen van schuldhulpverleningsactiviteiten is de medewerking van de schuldeisers. Teneinde met hen een minnelijke schikking te treffen wordt, behalve van het voeren van overleg, doorgaans gebruik gemaakt van de zogeheten gedragscode Nederlandse Vereniging van Volkskrediet (NVVK), een set van spelregels over hoogten en termijnen van aflossing opgesteld door de NVVK, de koepel van (gemeentelijke) kredietbanken. Deze gedragscode wordt breed onderschreven. Huisuitzetting komt dan alleen voor als ultimum remedium en wordt pas na overleg met alle betrokken instellingen, zoals b.v. sociale dienst, AMW, verhuurder en kredietbank, in gang gezet. De regierol voor de samenwerking in dezen ligt bij de gemeente. In zijn algemeenheid wordt door mijn collega, de minister van Volksgezondheid, Welzijn en Sport, samenwerking tussen de betrokken instellingen zo veel mogelijk gestimuleerd, zoals b.v. bij het beleid in het kader van de openbare geestelijke gezondheidszorg en het lokaal sociaal beleid. Specifiek in de gemeente Dordrecht wordt door de woningcorporaties ondermeer via de Stichting Stoeprand getracht problematische huurders (in de zin van het hebben van (huur)schulden, psychiatrische problemen, overlast en combinaties van deze problemen) ondersteuning te verlenen. De Federatie van woningbouwverenigingen Dordrecht staat daarnaast op het punt met de gemeente een convenant af te sluiten, dat voorziet in een vroegtijdige inschakeling van de schuldhulpverlening. Daarnaast wordt in samenwerking tussen betrokken woningcorporaties, het Leger des Heils, de gemeente, politie en scholen gewerkt aan een signaleringssysteem waardoor probleemgevallen vroegtijdig hulp kan worden geboden. Verdere maatregelen dezerzijds zijn dan ook niet aan de orde. In het in vraag 4 aangehaalde antwoord van mijn ambtsvoorganger is verwezen naar een onderzoek van de NWR van 1996. Navraag bij AEDES leert dat meer recente cijfers niet beschikbaar zijn. De publicatie bedrijfstakinformatie is niet bedoeld om verantwoording af te leggen. Ik ben evenwel bereid uw suggestie in mijn overleg met AEDES mee te nemen.	 Volkshuisvesting, Ruimtelijke Ordening en Milieubeheer (VROM)
 KVR10564.xml	 1999	 PvdA	 Vragen over het bericht, dat (bepaalde) banken niet bereid zouden zijn om hypotheken te verschaffen aan huizenkopers in oude wijken.	 Zouden (bepaalde) banken niet bereid zijn hypotheken te verschaffen aan aspirantkopers in oude wijken? Is deze praktijk besproken in het reguliere overleg dat u heeft met banken (CHF) inzake de verstrekking van hypotheken? In hoeverre spoort deze kennelijke bancaire praktijk met uw beleid inzake wijkverbetering en bevordering eigen woningbezit? In hoeverre strijdt deze kennelijke bancaire praktijk met de doelstellingen van de Nationale Hypotheek Garantie, die juist bedoeld is om bepaalde risico’s bij hypotheekverstrekking af te dekken? Ziet u redenen om deze praktijk in het reguliere overleg met hypotheekverstrekkers of anderszins aan de orde te stellen en daarbij eventueel de nodige initiatieven te nemen om een en ander in een met uw beleid sporende richting om te buigen? Rotterdams Dagblad, 16 oktober 1999	 Het acceptatiebeleid voor geldleningen is een zaak van individuele bankinstellingen, waarbij deze rekening moeten houden met hun wettelijke verplichtingen. Praktijk is dat op concernniveau kaders worden vastgesteld, die in voorkomende gevallen op regionaal niveau, inspelend op de regionale markt, nader kunnen worden ingevuld. Hierdoor kan het acceptatiebeleid tussen de verschillende individuele banken en soms ook tussen regiokantoren binnen één instelling verschillen. Volgens informatie van de Nederlandse Vereniging van Banken bestaat geen algemene regel of beleidslijn ter zake van hypotheekverstrekking voor panden in oude wijken. Elementen van het acceptatiebeleid zijn, naast het inkomen, aspecten als de executiewaarde van het pand en de verwachte ontwikkeling daarvan in relatie tot het benodigde hypotheekbedrag (mate van financiering). Voor zover banken besluiten tot terughoudendheid, zal dit terug te voeren zijn op dergelijke aspecten. Een hypothecair financier dient immers rekening te houden met het risico dat tot executie moet worden overgegaan en dat de resterende schuld niet te innen is. Hoe groter het verschil tussen executiewaarde en hypotheekbedrag, hoe groter het risico van oninbare restschulden. Voornoemd risico ontbreekt overigens in zeer veel gemeenten omdat deze, via aansluiting bij het Waarborgfonds Eigen Woningen (WEW), hun inwoners de mogelijkheid bieden gebruik te maken van de Nationale Hypotheek Garantie. Rotterdam is echter de enige gemeente die een dergelijke garantiefaciliteit niet biedt, waardoor financiers in Rotterdam zelf het risico van (niet inbare) restschulden lopen. De bancaire verantwoordelijkheid om kredietrisico’s te beperken in combinatie met plaatselijke omstandigheden, heeft er in Rotterdam blijkbaar toe geleid dat enkele individuele banken in die stad een terughoudend acceptatiebeleid voeren. Hypotheekverstrekking voor woningen in oude wijken is tot op heden in bestuurlijk overleg geen onderwerp van gesprek geweest met de hypothecair financiers. Op ambtelijk niveau is inmiddels wel contact geweest over de kennelijke bancaire praktijk in Rotterdam. Ongeacht de uitkomst van de besprekingen in de gemeenteraad van Rotterdam zal hieraan op bestuurlijk niveau een vervolg gegeven worden. Juist in de genoemde wijken probeert de gemeente Rotterdam in het kader van het Grote Stedenbeleid en meer in het bijzonder het ISV-traject door middel van de Visie 2010 marktpartijen te interesseren voor investeringen. De gemeentelijke initiatieven daartoe werpen al hun vruchten af, zoals blijkt uit de oprichting van het Ondernemersplatform Stedelijke Vernieuwing, waarin onder meer RABO-Bank, Bouwfonds Nederlandse Gemeenten, Ahold en Blokker participeren. Gemeenten, bancaire instellingen en andere betrokken marktpartijen zijn zich derhalve terdege bewust van het nut van investeringen in wijkverbetering, ook al wordt daarmee enig financieel risico gelopen. Mochten er daadwerkelijk banken zijn die een generiek beleid hanteren van terughoudende kredietverlening louter op grond van kaarten en plattegronden en ongeacht de specifieke kwaliteit van de woning en de draagkracht van de koper, dan zou deze handeIwijze inderdaad op gespannen voet staan met het beleid dat zowel gemeente als rijk voeren gericht op stedelijke vernieuwing en bevordering eigen woningbezit. Gemeenten zijn vrij in het bepalen van de vraag of zij – door middel van een achtervangovereenkomst aan te gaan met het Waarborgfonds Eigen Woningen – hun burgers de mogelijkheid bieden om gebruik te maken van de Nationale Hypotheek Garantie. Het Rijk deelt samen met de deelnemende gemeenten in de risico’s van het waarborgfonds door bij afnemende liquiditeit van het fonds onder een bepaald niveau met renteloze leningen bij te springen (de zogenaamde «achtervang»). De meeste gemeenten en het rijk zijn per 1 januari 1995 toegetreden tot het WEW onder gelijktijdige beëindiging van de gemeentegaranties en de rijksdeelneming daarin. Per 1 januari 1999 heeft de gemeente Groningen zich uiteindelijk ook aangesloten bij het WEW. Hierdoor nemen sindsdien alle gemeenten in Nederland behalve de gemeenten Rotterdam en Arnhem deel aan de Nationale Hypotheek Garantie. De gemeente Arnhem beschikt nog over het (oude) instrumentarium van de gemeentegarantie, maar de gemeente Rotterdam heeft sinds 1 januari 1997 geen instrumentarium meer die de risico’s van hypothecaire financiering voor zowel hypotheekgevers als -nemers beperken. Anders dan in de rest van Nederland lopen financiers in Rotterdam door het ontbreken van een garantiefaciliteit zelf risico bij het verstrekken van hypothecaire leningen aan huishoudens bij de aankoop van een woning (restschulden bij gedwongen verkoop zijn vaak moeilijk te innen). Het gesignaleerde gedrag van enkele, overigens niet nader aangeduide, banken in de gemeente Rotterdam bevestigt nog eens het grote belang en de functie van de Nationale Hypotheek Garantie op de koopwoningmarkt ter stimulering van het eigen woningbezit en de stedelijke vernieuwing. Dezerzijds is vernomen, dat de verantwoordelijke wethouder voornemens is om in december de gemeenteraad voor te stellen om zo snel mogelijk aansluiting te zoeken bij het WEW, waardoor naar zijn verwachting de kennelijke bancaire praktijk met hypotheekvoorwaarden bij sommige banken gebaseerd op kaarten en plattegronden tot het verIeden zal behoren. Bijkomend voordeel voor de inwoners van deze gemeente zal zijn, dat zij – voor zover zij een lager inkomen hebben en voorheen geen eigenaar-bewoner zijn geweest – op grond van de huidige voorstellen gebruik zullen kunnen maken van de toekomstige subsidieregeling Bevordering eigen woningbezit (BEW) (het initiatiefwetsvoorstel daarvoor wordt een dezer dagen in de Tweede Kamer besproken). Wij wachten de ontwikkelingen in de gemeente Rotterdam af.	 Volkshuisvesting, Ruimtelijke Ordening en Milieubeheer
 KVR10565.xml	 1999	 CDA	 Vragen naar aanleiding van een bericht in De Telegraaf van 22 oktober 1999 over het project C2000, het nieuwe mobiele netwerk van politie, brandweer, ambulancediensten en Koninklijke Marechaussee.	 Bent u op de hoogte van het bericht over C2000, het nieuwe mobiele netwerk van politie, brandweer, ambulancediensten en Koninklijke Marechaussee? Verwacht u dat de kostenoverschrijding blijft bij de 300 mln. incidenteel en 80 mln. structureel? Zo ja, op basis waarvan? Zo nee, waarom niet? Is de politiek gestelde voorwaarde via het go-no go moment een farce gelet op de uitspraken van uw ITO-ambtenaren? Zo ja, waarom? Zo nee, waarom niet? Integreren de meldkamers van politie, brandweer en ambulancedienst in het proef-project Amsterdam niet? Zo nee, waarom niet? Wat zijn de effecten voor de rest van Nederland en voor het go-no go moment? Zal naar uw mening de geplande en meerdere keren vertraagde datum van april 2004 gehaald worden of gaat het project C2005 heten? Telegraaf, 22 oktober 1999	 Ja. Bedoelde schatting is in februari 1999 gemaakt door PricewaterhouseCoopers in het kader van een financiële audit van het C2000 Project. Mede om deze reden heeft de Ministerraad besloten het C2000 Project te splitsen in een proefproject in de Startregio en een landelijke roll-out. Het proefproject zal worden geëvalueerd, waarbij PricewaterhouseCoopers is aangetrokken voor de procesbegeleiding. Het plan van aanpak daarvoor heb ik u op 22 september 1999 (EIB99/U82098) doen toekomen. Resultaat van de evaluatie van het Proefproject zal ondermeer zijn of het C2000 Project financieel haalbaar is voor alle betrokken partijen en of het gestelde financiële kader realistisch is dan wel bijgesteld dient te worden. De eindrapportage van de Evaluatie is voorzien voor 1 augustus 2001. Naast de kostenanalyse wordt tevens onderzoek gedaan naar de materiële en immateriële baten van het C2000 Project. De eindrapportage van dit onderzoek is eveneens voorzien voor 1 augustus 2001. Nee. De Go/No-go beslissing zal door de regering worden genomen op basis van het resultaat van de Evaluatie van het Proefproject, het advies van de Stuurgroep Startregio en de Landelijke Stuurgroep terzake alsmede op dat moment mogelijke alternatieven voor het C2000 Systeem. Door ITO-ambtenaren is alleen aangegeven dat er thans geen doelmatiger en doeltreffender alternatieven zijn dan de voorgestane oplossing. Zij hebben zich daarbij gebaseerd op de resultaten van de u bekende onderzoeken naar alternatieve oplossingen voor het C2000 Radiosysteem. Deze onderzoeken richtten zich op de toe te passen technologie en de manier waarop C2000 tot stand wordt gebracht. In dat verband zijn onder meer de volgende onderzoeken verricht: – onderzoek uitbestedingsmogelijkheden C2000 netwerk, TNO januari 1995; – onderzoek naar het toekomstperspectief van Tetra, C&L, oktober 1995; – onderzoek naar alternatieven voor het C2000 project, DDV januari 1996; – onderzoek naar de mogelijkheden ter beheersing van de risico’s, inclusief «fall back» scenario’s, DDV maart 1997; – stand van zaken GSM2+/Tetra, VKA maart 1997; – inventarisatie Satelliet telefonie versus Tetra, VKA november 1998. Periodiek wordt getoetst of de destijds getrokken conclusies nog steeds valide zijn. Het integreren van meldkamers in de Startregio tijdens het Proefproject is niet wenselijk gezien de grote inspanning en operationele risico’s die dit met zich meebrengt. Wel zijn er gesprekken gaande over een eventuele co-locatie van Brandweer en Centrale Post Ambulancevervoer in de Startregio. De Regionale Politie Amsterdam Amstelland ziet vooralsnog geen noodzaak om co-locatie na te streven. De meldkamer van de Koninklijke marechaussee is gehuisvest op Schiphol. Deze meldkamer is direct gekoppeld aan twee speciaal daarvoor ingerichte calamiteitenruimten. Omdat deze ruimten op Schiphol gevestigd dienen te zijn is het niet mogelijk de meldkamer naar een andere locatie te verplaatsen. Deze situatie heeft geen effecten voor de rest van Nederland en voor de Go/No-go beslissing. De planning is momenteel zodanig dat de implementatie in het land wordt afgerond in juni 2004. Zoals is bericht in de voortgangsrapportage van 12 oktober 1999 (EIB99/U87287) zijn de inspanningen van alle bij het Proefproject betrokken partijen er op gericht om de geplande data van de Go/No-go beslissing en van de afronding van het proces van uitrol in het land te kunnen handhaven.	 Binnenlandse Zaken en Koninkrijksrelaties
 KVR10566.xml	 1999	 PvdA	 Vragen over de jarenlange onrust bij de Mesdagkliniek in Groningen.	 Kent u de recente berichtgeving over de onrust bij de Mesdagkliniek te Groningen? Welke maatregelen zullen er genomen worden om de situatie te verbeteren? Wat is de verklaring voor de jarenlange onrust binnen deze inrichting? Speelt de ambtelijke inbedding binnen de organisatie van het ministerie van Justitie hierbij een rol? Wordt overwogen de bestuursvorm te wijzigen in de stichtingsvorm, zoals deze van toepassing is op de meeste andere TBS-klinieken? Zo nee, waarom niet? Nieuwsblad van het Noorden, 19 oktober 1999	 Ja. Voor het antwoord op deze vragen moge ik u verwijzen naar mijn brief aan uw Kamer van 26 oktober 1999, kenmerk 800178/99/DJI. Hoewel de besturingsreIatie van mijn departement met een rijksinrichting waarmee immers een hiërarchische relatie bestaat, duidelijk anders is dan met een particuIiere inrichting, waarmee een contractueIe relatie bestaat, beschik ik niet over concrete aanwijzingen dat de problemen in de Van Mesdagkliniek verband houden met de ambtelijke inbedding binnen de organisatie van het ministerie van Justitie. Met betrekking tot de andere rijks TBS-inrichtingen bestaan genoemde probIemen niet. Mede gelet op het antwoord op vraag 4, wordt thans niet overwogen de bestuursvorm van de Van Mesdagkliniek te wijzigen in de stichtingsvorm.	 Justitie
 KVR10568.xml	 1999	 SP	 Vragen naar aanleiding van de foto''s van de hofjacht die gepubliceerd zijn in de Nieuwe Revu van 27 oktober 1999.	 Heeft u foto’s van de hofjacht bekeken zoals gepubliceerd in de Nieuwe Revu van 27 oktober jl.? Welke politie-, beveiligings- en andere overheidsdiensten zijn bij de hofjacht betrokken? Wat kost hun inschakeling en uit welk budget wordt dit betaald? Is het ook bij hofjachten de gewoonte dat jagers die voor het eerst een zwijn schieten, de borst van het zwijn met hartvangers open snijden om vervolgens met blote hand het hart er uit te trekken? Zo neen, in welke mate berust het bericht dan op juiste c.q. onjuiste informatie en welke informatie is dan correct? Worden de geschoten zwijnen ter consumptie aangeboden? Zo ja, via welke kanalen? Zo neen, wat gebeurt er dan met de kadavers? Indien de zwijnen ter consumptie aangeboden worden is de methode van slachten dan conform de voorschriften? Wie ziet er dan op toe dat dit slachten in de voorgeschreven hygiënische omstandigheden gebeurt? Hoe vaak heeft de inspectie W&V in het afgelopen jaar post mortum keuringen uitgevoerd op zwijnen geschoten op het Loo? Acht u dergelijke praktijken (als omschreven in vraag 1 en 3 passen bij jachtpartijen in de directe omgeving van ons staatshoofd dan wel onze kroonprins? Moet bij het behalen van het zwartwildbrevet geschoten worden op een papieren doelwit dat beweegt met een snelheid van rond de 10 km/u? Kan een zwijn op de vlucht in het wild een snelheid ontwikkelen van 60 km/u? In hoeverre acht u de eisen voor het zwartwildbrevet in dat verband toereikend? Bent u bereid in het kader van de nieuwe Flora- en faunawet aangescherpte regelgeving ten aanzien van het zwartwildbrevet dan wel een verbod op de drijfjacht te overwegen? Is het juist dat een groot aantal kandidaten voor het zwartwildbrevet niet tijdens de eerste schietoefening slaagt? Wordt elk examen door een rijksgecommiteerde bijgewoond en zijn alle individuele resultaten in diens verslag ter inzage voor de volksvertegenwoordiging?	 	 Landbouw, Natuurbeheer en Visserij (LNV)
 KVR10569.xml	 1999	 VVD	 Vragen over berichten, dat Iraanse leiders zouden hebben toegegeven dat de verdenking van spionage ten aanzien van 13 gearresteerde Iraanse joden onjuist is.	 Hebt u kennisgenomen van het bericht dat de voormalig president van Zuid-Afrika, de heer Mandela, heeft aangegeven dat de Iraanse leiders hem zouden hebben verteld dat men «geen bewijs tegen de gevangen joden heeft dat tot een veroordeling zou kunnen leiden»? Hebt u tevens kennisgenomen van het bericht dat de Oostenrijkse president Klestil heeft aangegeven dat hooggeplaatste Iraanse functionarissen hebben toegegeven dat de verdenking van spionage ten aanzien van de gearresteerde joden onjuist is? In hoeverre kunt u beide uitspraken, die in lijn zijn met hetgeen u in het Algemeen Overleg van 8 september heeft gezegd , nl. dat er sprake is van «absurde beschuldigingen», bevestigen? Hoe zijn deze berichten te rijmen met de uitspraak van de president van de Iraanse revolutionaire rechtbank, Rahbarpur , dat er goede en voldoende bewijzen zijn voor de beschuldigingen tegen 13 Iraanse joden? Wat is de huidige stand van zaken ten aanzien van de gearresteerde Iraanse joden? Op welke wijze is er door de Nederlandse regering in bilateraal en multilateraal verband, recentelijk aangedrongen op een spoedige vrijlating van de gegijzelde joden, zeker gelet op de uitspraken genoemd in de eerste twee vragen? The Jerusalem Post, 20 oktober 1999 The Jerusalem Post, 1 oktober 1999 Kamerstuk 23 432, nr. 28 Jamhuri Eslami, 12 september 1999 en IRNA, september 1999	 Ja. Ja. Aangezien de officiële aanklacht tot dusverre niet openbaar is gemaakt en ook overigens van lraanse zijde de beschuldiging tegen betrokkenen niet is gepreciseerd, is het mij niet mogelijk terzake nadere uitspraken te doen. Voor wat betreft activiteiten in bilateraal en multilateraal verband sedert het Algemeen Overleg van 8 september jl. kan worden vermeld dat van de kant van de EU tegenover de Iraanse autoriteiten andermaal uitdrukking is gegeven aan de ernstige bezorgdheid over het lot van de 13 gearresteerde joden. Voorts heeft de EU in de ontwerpresolutie inzake de mensenrechtensituatie in Iran en in een verklaring op 9 november jl. in de Derde Commissie van de 54e zitting van de AVVN Iran opgeroepen het recht op een eerlijk en transparant proces te respecteren. Vanzelfsprekend blijft deze kwestie mijn onverminderde aandacht behouden. Zij zal ook stellig onderwerp van gesprek zijn in een onderhoud met de lraanse ambassadeur hier ter stede.	 Buitenlandse Zaken
 KVR1057.xml	 1994	 D66	 Ziekenfondsen stellen verzekerden en hun werkgever een voorkeursbehandeling in het vooruitzicht als ze een collectief contract bij hun afsluiten.	 Sluiten ziekenfondsen in toenemende mate collectieve contracten met bedrijven? Stellen zij daarbij verzekerden en hun werkgever een voorkeursbehandeling in het vooruitzicht, nl. dat «fondsen beloven de bedrijven te helpen bij het omzeilen van wachtlijsten bij ziekenhuizen, opdat zieke werknemers snel weer aan de slag kunnen»? Noemt de Ziekenfondsraad dit in een interne nota een «ongeoorloofde ontwikkeling» die moet worden bestreden? Heeft de Ziekenfondsraad deze waarschuwing niet officieel aan de fondsen doorgegeven omdat zij de zaak eerst wil onderzoeken? Acht ook u dit een ongeoorloofde ontwikkeling? Handelen ziekenfondsen met deze praktijken in strijd met de wet? Zo ja, welke? Bent u dan voornemens de Ziekenfondsen hierop te wijzen? Indien door de Ziekenfondsen niet in strijd met de wet wordt gehandeld, acht u het dan niettemin wenselijk de ziekenfondsen te wijzen op de nadelige effecten van deze ontwikkelingen? Spelen genoemde praktijken zich ook op de particuliere markt af? Betekenen bedrijvenpoli’s op grond van collectieve contracten in feite een voorkeursbehandeling voor verzekerden en werkgevers? Zo neen, waarom niet? Zo ja, wat bent u voornemens hieraan te doen? Het Parool, 16 december 1994	 Die voordelen kunnen volgens die contracten bestaan uit korte wachttijden en/of bemiddeling ingeval van wachtlijsten, het ter beschikking staan van een zorgmakelaar of een adviseur gezondheidszorg of uit een ruimer of voordelige pakket aan zogenoemde aanvullende verzekeringen. Op de vraag of deze verplichtingen ook gemakkelijk te realiseren zijn kom ik bij mijn antwoord op vraag 7 terug. Veelal werken de ziekenfondsen nauw samen met hun bovenbouw of met een andere particuliere verzekeraar om contracten te kunnen sluiten die betrekking hebben op alle werknemers van een bedrijf. Via aanvullende particuliere verzekeringen wordt dan aan de ziekenfondsverzekerden en particulier verzekerden de mogelijkheid geboden tot een gelijk verzekerd pakket. Een collectieve ziektekostenverzeke- ring maakt soms ook deel uit van een breder verzekeringenpakket, al dan niet aangeboden door een samenwerkingsverband van verzekeringsinstellingen, dat door de werkgever is gesloten ter verzekering tegen de financie¨le risico’s van de door het (vorige) kabinet getroffen maatregelen met betrekking tot de terugdringing van ziekteverzuim en arbeidsongeschiktheid. In dat kader worden soms ook zorginhoudelijke afspraken gemaakt met bedrijfsgezondheidsdiensten. De Commissie Toezicht Uitvoeringsorganisatie van de Ziekenfondsraad merkt in een notitie bij de uitkomsten van het eerderbedoelde thematische onderzoek op dat het door een ziekenfonds aan collectief verzekerden toekennen van voordelen op het gebied van zorg bezwaarlijk is, omdat de rechten van niet-collectief verzekerden in het gedrang kunnen komen. Het maken van onderscheid tussen verzekerden is op grond van de Ziekenfondswet niet toegestaan. Een vlottere behandeling van een collectief verzekerde zou er toe kunnen leiden dat de overige verzekerden langer op de wachtlijst staan. Naar de opvatting van de Ziekenfondsraad wordt daarmee de rechtsgelijkheid van de verzekerden geschonden. Naast de medische indicatie wordt dan ook het al dan niet collectief verzekerd zijn binnen eenzelfde wettelijke ziektekostenverzekering bepalend voor de volgorde van de afhandeling van de wachtlijst. De Ziekenfondsraad noemt dit een ongeoorloofde ontwikkeling die in voorkomende gevallen tegengegaan moet worden. De Ziekenfondsraad heeft besloten dit aspect nadrukkelijk te betrekken bij het onderzoek van de jaarstukken van de individuele ziekenfondsen door zijn Accountantsdienst. In dat geval kan per ziekenfonds per collectief contract bezien worden of daadwerkelijk sprake is van bevoordeling van collectief verzekerden ten opzichte van overige verzekerden. Indien wordt geconstateerd dat sprake is van ongelijke behandeling van verzekerden in een gelijke positie, dan zal de Ziekenfondsraad daartegen optreden, hetgeen kan resulteren in een korting op de vanuit de Algemene kas aan het ziekenfonds toegekende gelden wegens het niet aanvaardbaar zijn van gemaakte kosten voor die behandelingen. Thans zijn er echter nog geen harde bewijzen van zo’n ongelijke behandeling tussen verzekerden. Collectieve contracten tussen ziekenfondsen en werkgevers vormen een nieuw verschijnsel binnen de uitvoering van de wettelijke ziektekostenverzekering. De Ziekenfondsraad stelt vast dat, aangezien dit onderwerp nog volop in ontwikkeling is, momenteel nog niet voldoende vastomlijnde conclusies over dat verschijnsel kunnen worden getrokken. Het lijkt – volgens de eerder aangehaalde notitie – de Ziekenfondsraad aanbevelenswaardig te gelegener tijd opnieuw een thematisch onderzoek in te stellen naar de verdere ontwikkelingen. Zoals in mijn antwoord op vraag 1 reeds is aangegeven heeft de voormalig staatssecretaris van Welzijn, Volksgezondheid en Cultuur bij brief zijn zorgen over de ontwikkelingen inzake collectieve contracten op het terrein van de Ziekenfondswet en de AWBZ aan de Ziekenfondsraad kenbaar gemaakt en deze verzocht, in het kader van de toezichthoudende taak van de Ziekenfondsraad, blijvend aandacht te willen schenken aan de ontwikkelingen op dit terrein. Daarbij is er onder meer op gewezen dat de Ziekenfondsraad er op dient toe te zien dat mogelijke bepalingen in dergelijke contracten, zoals bijvoorbeeld met betrekking tot behandeltijdstip, periode waarbinnen een behandeling plaatsvindt en dergelijke, niet zodanig discriminerend zijn ten aanzien van de niet aan deze contracten deelnemende verzekerden dat er sprake is (zal zijn) van een belemmerende toegang van deze laatste verzekerden tot (daadwerkelijke) zorg. Voorts dient in dit kader te worden bezien of er, als gevolg van maatregelen die met de invoering van de Wet stelselwijziging ziektekostenverzekering tweede fase op 1 januari 1992 in werking zijn getreden, ontwikkelingen op gang zijn gekomen waarbij verzekeringsinstellingen, minder dan gewenst zou moeten worden geacht, aandacht hebben voor de inhoudelijke aspecten van de zorgverlening en de zorgplicht ten aanzien van alle bij hen ingeschreven verzekerden. De Ziekenfondsraad is opgedragen bij de rapportages over het uitgeoefende toezicht aan deze aspecten aandacht te besteden. Onlangs heeft de Commissie Toezicht Uitvoeringsorganisatie van de Ziekenfondsraad de resultaten besproken van een thematisch onderzoek naar collectieve contracten in de ziekenfondsverzekering. Dat onderzoek is mede opgestart naar aanleiding van een brief van de voormalig staatssecretaris van Welzijn, Volksgezondheid en Cultuur. De staatssecretaris heeft bij brief van 6 juli 1993 zijn zorgen over de ontwikkelingen inzake collectieve contracten op het terrein van de Ziekenfondswet en de AWBZ aan de Ziekenfondsraad kenbaar gemaakt en deze verzocht, in het kader van de toezichthoudende taak van de Ziekenfondsraad, blijvend aandacht te willen schenken aan de ontwikkelingen op dit terrein. Op die brief kom ik bij mijn antwoord op vraag 3 nog terug. Een afschrift van die brief is bijgevoegd. Bedoeld onderzoek is bij de individuele ziekenfondsen uitgevoerd door de Accountantsdienst van de Ziekenfondsraad. De particuliere ziektekostenverzekeraars, in de hoedanigheid van AWBZ uitvoerende verzekeringsinstellingen, zijn niet in het onderzoek betrokken. Uit het onderzoek dat de stand van zaken op 1 januari 1994 bij ziekenfondsen weergeeft, is gebleken dat sprake is van circa 46 500 verzekerden die deelnemen aan een collectief contract. Circa 20 000 daarvan zijn door middel van zo’n 200 contracten verzekerd bij ziekenfondsen die zelfstandig contracten hebben afgesloten. De overige 26 500 zijn door middel van 10 contracten verzekerd in een situatie waarbij sprake is van een zogenaamd netwerk. Daartoe werkt een aantal ziekenfondsen samen, waarbij een ziekenfonds (als ware hij hoofdaannemer) het collectieve contract sluit en verzekerden bij hun eigen ziekenfonds (de overige; onderaannemer) ingeschreven blijven staan. Gezien het landelijke aantal verzekerden ZFW (circa 9,4 miljoen) werd derhalve door 0,5% van dat aantal verzekerden deelgenomen aan een collectief contract. Het is mogelijk dat het aantal collectieve contracten in de ziekenfondsverzekering inmiddels is toegenomen; cijfers daarover heb ik thans niet beschikbaar. Ik zal de Ziekenfondsraad vragen onderzoek te doen naar de situatie op 1 januari 1995. Door ongeveer een derde deel van de ziekenfondsen die collectieve contracten hebben afgesloten, wordt opgemerkt dat het contract op het terrein van de zorgverlening voordelen biedt voor deelnemende verzekerden ten opzichte van niet-collectief verzekerden. Het maken van onderscheid tussen verzekerden, waarbij aan bepaalde verzekerden voordelen met betrekking tot de zorg en de toegankelijkheid tot de zorg verleend worden, is op grond van zowel de Ziekenfondswet als de AWBZ niet toegestaan. In dit verband is daarbij van belang dat zowel in de vakpers als de dag- en weekbladen de door de geachte vragenstellers bedoelde negatieve aspecten van het sluiten van collectieve contracten uitvoerig onder de aandacht zijn gebracht. Inmiddels realiseren alle betrokkenen in het veld zich dat collectieve contracten niet mogen leiden tot een voorkeursbehandeling voor verzekerde werknemers en werkgevers ten nadele van andere ziekenfonds- en AWBZ-verzekerden die niet aan een collectief contract deelnemen. Ook is in het veld ruimschoots bekend dat dezerzijds de ontwikkelingen met betrekking tot deze aangelegenheid met argusogen worden gevolgd. Ik zal de Ziekenfondsraad vragen periodiek de ontwikkelingen op dit terrein afzonderlijk aan mij te rapporteren. Daarbij constateer ik dat het voornoemde thematische onderzoek slechts betrekking heeft op de ontwikkeling binnen de ziekenfondsverzekering. Mijn voorganger heeft in zijn vorenbedoelde brief evenwel terecht zijn zorg ook op de collectieve contracten die (mede) betrekking hebben op de verzekering ingevolge de AWBZ gericht. De Ziekenfondsraad zou in het kader van zijn toezichthoudende taak ook die contracten in zo’n rapportage moeten betrekken. Natuurlijk strekt mij bovenbedoelde zorg zich uit tot alle patie¨nten, ongeacht of zij ziekenfondsverzekerd zijn, particulier verzekerd zijn, deelnemen aan een publiekrechtelijke ziektekostenverzekering voor ambtenaren of geheel of gedeeltelijk niet verzekerd zijn. Mijn bevoegdheid is echter beperkt tot de Ziekenfondswet en de AWBZ. Uit het onderzoek dat de Ziekenfondsraad in het kader van zijn toezichthoudende taak zal doen naar de invloed van de collectieve contracten op de uitvoering en zorgverlening met betrekking tot de AWBZ zal wellicht ook naar voren komen of ook particuliere ziektekostenverzekeraars dergelijke verplichtingen op zich nemen met betrekking tot de bevoordeling van collectief verzekerden. Ik ga er vanuit dat de Ziekenfondsraad de uitstraling van dergelijke contracten naar de verzekering ingevolge de AWBZ nadrukkelijk betrekt bij het onderzoek van de jaarstukken van de individuele verzekeringsinstellingen die de AWBZ uitvoeren. In dat geval kan per AWBZ-uitvoeringsorgaan per collectief contract bezien worden of daadwerkelijk sprake is van bevoordeling van collectief-verzekerden ten opzichte van overige verzekerden met betrekking tot de AWBZ-zorg. Wanneer wordt geconstateerd dat sprake is van ongelijke behandeling van verzekerden in een gelijke positie, dan ga ik er vanuit dat, net als bij de uitvoering van de ziekenfondsverzekering, de Ziekenfondsraad daartegen zal optreden. Voor de stelling dat bedrijvenpoli’s op grond van collectieve contracten daadwerkelijk leiden tot een voorkeursbehandeling voor werknemers en werkgevers heb ik geen feitelijke indicaties. Wel kan ik in dat kader ten algemene wijzen op de invloed die afspraken in collectieve contracten met betrekking tot de ziekenfondsverzekering op de financiering van een instelling als een ziekenhuis zouden kunnen hebben. Vooropgesteld wordt dat, tussen een instelling voor gezondheidszorg en een zorgverzekeraar (ziekenfonds, particuliere verzekeraar of uitvoeringsorgaan van een publiekrechtelijke ziektekostenregeling voor ambtenaren) uitsluitend met een door het Centraal orgaan tarieven gezondheidszorg op basis van de Wet tarieven gezondheidszorg goedgekeurd tarief gewerkt mag worden. Daartoe worden door de instelling voor gezondheidszorg en de zorgverzekeraars zogenoemde produktie-afspraken gemaakt. Instellingen voor gezondheidszorg zijn gebudgetteerd. Dat wil hier zeggen dat zij voor hun bedrijfsvoering slechts een van te voren bepaalde vaste hoeveelheid kosten mogen maken. Niet de inkomsten zijn gebudgetteerd maar de uitgaven. Het budget is dus een uitgavenplafond. Een kostenoverschrijding in het ene jaar leidt tot een korting op het budget van het volgende jaar. Indien een instelling met een zorgverzekeraar overeenkomt ten behoeve van bijvoorbeeld collectief verzekerden buiten «normale» diensttijden diensten te leveren dan zal doorgaans de desbetreffende extra produktie worden ingebracht in de zogenoemde produktie-afspraken. Het COTG kan op basis daarvan tot aanpassing van het budget overgaan, hetgeen in het tarief wordt verdisconteerd. Volgens de regels van de budgettering dienen de (tarief)inkomsten uit de extra diensten ter financiering van het geldende budget. Bij realisering van de (uitgebreide) produktie-afspraken worden variabele kosten met de budgetuitbreiding geacht gedekt te zijn. Dan zullen de werkelijke kosten niet hoger moeten zijn dan de in het tarief gehanteerde gemiddelde kosten. Met name voor extra produktie in avond- en weekenduren lijkt dat onwaarschijnlijk. Zou de extra produktie niet zijn ingebracht in de produktie-afspraken voor de budgettering, dan zal het (onaangepaste) budget van de instelling sneller bereikt worden door de hogere produktie tegen de (onaangepaste) tarieven. De daaruit voortkomende overschrijding van het budget wordt echter bij de eerstvolgende budgetvaststelling verdisconteerd en resulteert uiteindelijk in een navenante tariefkorting. Het aangaan van een verplichting tot het leveren van een extra prestatie als vorenbedoeld lijkt dan ook, in ieder geval uit financieel oogpunt, geen aantrekkelijke zaak voor een instelling als een ziekenhuis. Bovendien dienen ook alle andere verzekerings- instellingen die partij zijn bij het maken van de produktie-afspraken met zo’n voorrangsverplichting in te stemmen, omdat de extra-produktie ook ten koste gaat van de zorg die aan hun verzekerden kan worden geboden. Al met al kunnen, gelet op het voorgaande, vraagtekens worden gezet bij de mogelijkheid voor ziekenfondsen om de verplichtingen in de collectieve contracten om de deelnemende verzekerden te bevoordelen boven niet-collectief verzekerden. Een en ander neemt niet weg, dat ik van mening ben dat er in veel gevallen met betrekking tot de samenhang en organisatie van de zorg door zorgverleners doelmatiger kan worden gewerkt. In dat licht juich ik toe dat er door het fenomeen collectieve contracten meer aandacht bij zorgverzekeraars kan ontstaan voor de directe bedrijfsvoering van de zorgverleners om de noodzakelijke zorg bij de verzekerde/patie¨nt te krijgen. De verzekeringsinstellingen worden daartoe – in kader van het terugdringen van het ziekteverzuim en het bevorderen van de arbeidsgeschiktheid van de (verzekerde) werknemer – door de werkgevers geprikkeld. Een doelmatige organisatie en samenhang bij de zorgverlening komt alle betrokkenen bij de gezondheidszorg ten goede. Ter inzage gelegd bij de afdeling Parlementaire Documentatie	 Volksgezondheid, Welzijn en Sport
 KVR10571.xml	 1999	 D66	 Vragen over mogelijk strafrechtelijke maatregelen tegen in Nederland wonende ouders van Somalische afkomst, die hun dochters tegen hun wil laten besnijden in Somalië.	 Bent u bekend met de verhalen dat soms Nederlandse meisjes uit de Somalische gemeenschap, tegen hun wil in Somalië of Somaliland worden besneden? Op welke manieren wordt de Somalische gemeenschap in Nederland ervan doordrongen dat besnijdenis een ernstige vorm van mishandeling in strijd met de rechten van het kind is, die naar Nederlandse en internationale opvattingen niet zou mogen plaatsvinden? Wat zijn hiervan de resultaten? Zijn er in Nederland betrouwbare gegevens hoe vaak het voorkomt dat in Nederland wonende Somaliërs hun dochters naar het land van herkomst sturen om aldaar te worden besneden? Zo neen, bent u bereid daar onderzoek naar te laten verrichten? Welke mogelijkheden zijn er om in Nederland in strafrechtelijke zin ouders aan te spreken op het laten besnijden van hun dochters in het land van herkomst? Hoe treedt de Franse en Zweedse Justitie hier tegen op? Op welke wijze voert u vanuit volksgezondheid-, integratie- en justitieoogpunt een integraal beleid om te voorkomen dat in Nederland wonende meisjes uit de Somalische gemeenschap in de toekomst zullen worden besneden? KRO «Dingen die gebeuren», radio 1, 28 september 1999	 Ja. Onder begeleiding van de stichting Pharos, die tot taak heeft bij te dragen aan de bevordering van het lichamelijk, geestelijk en sociaal functioneren van vluchtelingen en asielzoekers, en met subsidie van het ministerie van Volksgezondheid, Welzijn en Sport heeft de Federatie van Somalische Associaties in Nederland (FSAN) van april 1996 tot september 1997 een preventieproject uitgevoerd, specifiek gericht op de Somalische gemeenschap. Naar verluidt heeft de FSAN mede met deze campagne bereikt dat een groot deel van de Somalische gemeenschap op de hoogte is van het feit dat vrouwenbesnijdenis in Nederland niet wordt geaccepteerd. De stichting Pharos werkt daarnaast nog aan een aantal projecten binnen de verschillende Afrikaanse gemeenschappen om de communicatie over dit onderwerp op gang te brengen. Tevens geeft de stichting Pharos trainingen aan (huis)artsen, verloskundigen en verpleegkundigen, waarin ook aandacht aan deze problematiek wordt besteed. Naast voorlichting en deskundigheidsbevordering in Nederland ondersteunt ons land reeds geruime tijd activiteiten in de landen van herkomst, gericht op het tegengaan van schadelijke traditionele praktijken waaronder genitale verminking van vrouwen en meisjes. Via de Nederlandse ambassades worden projecten en conferenties van zowel overheden als niet gouvernementele organisaties in Afrika gefinancierd. Het betreft meerjarige ondersteuning van nationale campagnes en voorlichtingsactiviteiten in Mali, Burkina Faso, Ethiopië en Soedan. De rol die vrouwenorganisaties ter plekke vervullen bij het zich teweerstellen tegen dergelijke praktijken zal worden belicht in een drietal documentaires die zullen worden opgenomen in Mali, Egypte en Somalië. Deze opnamen zullen worden aangevuld met informatie over de mogelijkheden die in Nederland bestaan om vrouwenbesnijdenis tegen te gaan. Door vertoning van deze documentaires kan het werk van de vrouwenorganisaties in de genoemde landen maar ook in Nederland worden ondersteund. Neen, er zijn geen recente gegevens beschikbaar over het aantal gevallen dat ouders hun dochters naar Somalië hebben gestuurd om hen daar te laten besnijden. Ik ben bereid hier onderzoek naar te laten uitvoeren. Het Wetenschappelijk Onderzoek- en Documentatiecentrum van mijn ministerie zal hiertoe op korte termijn in overleg met de betrokken departementen een onderzoeksopzet uitwerken. Besnijdenis van vrouwen en meisjes is niet als zodanig strafbaar gesteld in onze strafwetgeving. Zij levert één van de opzettelijke of culpoze mishandelingsdelicten (artikelen 300–309 Sr.). Strafrechtelijk optreden in Nederland tegen ouders die hun dochters in het land van herkomst laten besnijden, is mogelijk indien de betrokkenheid van die ouders bij die besnijdenis een strafbaar feit oplevert ten aanzien waarvan de Nederlandse strafwet toepasselijk is. Dat is het geval, indien de ouders in Nederland feiten plegen die kunnen worden aangemerkt als deelneming (mededaderschap, uitlokking of medeplichtigheid) aan een in het buitenland gepleegde besnijdenis. Strafvervolging voor een door de ouders buiten Nederland gepleegde besnijdenis is mogelijk, indien de ouders Nederlander zijn en de besnijdenis naar het recht van het land waar zij is gepleegd, strafbaar is gesteld (artikel 5, eerste lid, onderdeel 2°, waarin het zogenoemde dubbele strafbaarheidsvereiste is neergelegd). In Frankrijk bestaat geen specifiieke wetgeving voor besnijdenis. Besnijdenis van vrouwen en meisjes kan ook daar als mishandeling worden aangemerkt. Strafrechtelijk optreden in Frankrijk tegen de (mede)plegers van een buiten Frankrijk uitgevoerde besnijdenis is mogelijk, als het slachtoffer de Franse nationaliteit heeft. In Zweden bestaat sinds 1982 strafwetgeving tegen geslachtsverminking van vrouwen. Deze wetgeving is in 1994 aangescherpt. Er kunnen uitsluitend vrijheidsstraffen worden opgelegd. Voor ernstige gevallen is het strafmaximum opgevoerd tot tien jaar en is een minimumstraf van twee ingevoerd. Per 1 juli 1999 is deze wetgeving opnieuw aangescherpt. Strafbaar is ook het kennis dragen van besnijdenis en hiervan geen aangifte doen. Sinds die datum kan ook tegen een buiten Zweden uitgevoerde besnijdenis worden opgetreden, ook al is die naar het recht van de locus delicti niet strafbaar gesteld. De toenmalige ministers van Welzijn, Volksgezondheid en Cultuur en van Justitie hebben mede namens het kabinet op 26 maart 1993 een notitie over vrouwenbesnijdenis naar de Tweede Kamer gezonden. In deze notitie wordt het standpunt ingenomen dat ons land geen enkele vorm van vrouwenbesnijdenis, zowel de mutilerende als de niet-mutilerende vorm ervan, tolereert en dat elke vorm van vrouwenbesnijdenis dient te worden uitgebannen. Het toenmalige kabinet heeft hiertoe een beleid uitgezet dat wordt gekenmerkt door maatregelen gericht op preventie en waarbij het justitieel ingrijpen het sluitstuk vormt. Ik zie geen aanleiding om van deze beleidslijn af te wijken. Wel ben ik bereid, zoals ik in antwoord op vraag 3 heb aangegeven, om nader onderzoek te laten uitvoeren. Ten slotte dient niet onvermeld te blijven dat Nederland zich ook in internationale fora actief opstelt bij de bestrijding van vrouwenbesnijdenis. Ik verwijs daarbij onder andere naar een door Nederland opgestelde resolutie, waarin alle landen worden opgeroepen vrouwenbesnijdenis uit te bannen. Deze resolutie is op 21 oktober jl. in de derde commissie van de Algemene vergadering van de Verenigde Naties aanvaard.	 Justitie
 KVR10572.xml	 1999	 CDA	 Vragen naar aanleiding van een interview met de nieuwe hoofddirecteur van de IND (Immigratie- en Naturalisatiedienst) over onorthodoxe maatregelen in het asielbeleid, zoals een generaal pardon.	 Kent u het interview met de nieuwe hoofddirecteur van de IND met de kop «Weet ik wel waar ik aan begin?» Bent u het met de hoofddirecteur van de IND eens dat het duidelijk is dat er onorthodoxe maatregelen moeten worden getroffen? Zo ja, waarom? Over welke onorthodoxe maatregelen wordt door u, uw ministerie, respectievelijk de IND, nagedacht? Overweegt u om te komen tot een generaal pardon? Deelt u, indachtig de wisselwerking tussen beleid en uitvoering, de mening van de hoofddirecteur IND dat het politieke debat niet over de uitvoering moet gaan? Trouw, 2 oktober 1999	 Ja. In het interview is het volgende gezegd: «Om straks niet de ellende uit het verleden mee te nemen, moeten we misschien wel onorthodoxe maatregelen treffen.» Voorop staat dat de Nieuwe Vreemdelingenwet op verantwoorde wijze moet worden ingevoerd. Hoe dit precies dient te geschieden, wordt thans, in samenspraak met de ketenpartners, bezien. Mocht het daarbij nodig zijn een discussie te voeren over orthodoxe en onorthodoxe maatregelen, dan zal ik een dergelijke discussie zeker niet uit de weg gaan. Het citaat in het interview luidt: «De uitvoering van het asielbeleid moet op orde komen. Het politieke debat moet gaan over het beleid, niet over de uitvoering, zoals nu vaak het geval is. Dat werkt verstorend op het debat.» Net als de hoofddirecteur IND ben ik van mening dat het politieke debat zich op het beleid zou moeten toespitsen, hetgeen uiteraard niet betekent dat mijn verantwoordelijkheid voor de uitvoering daarmee buiten de politieke discussie kan raken, aangezien ik hiervoor ook ten volle verantwoordelijk ben. Een nieuwe hoofddirecteur die het overigens niet tot zijn ambitie zou rekenen om met de IND de uitvoering van het asielbeleid op orde te brengen zou op zichzelf een kamervraag waard zijn.	 Justitie
 KVR10573.xml	 1999	 SGP	 Vragen naar aanleiding van het ANP-bericht van 14 oktober 1999 over bevindingen van wetenschappers dat mest geen noemenswaardig effect heeft op het diepere grondwater.	 Hebt u kennisgenomen van de vandaag gepresenteerde bevindingen van wetenschappers , dat mest geen noemenswaardig effect heeft op het diepere grondwater? Kunt u onderschrijven, dat de gevonden hogere stikstofgehaltes eerder het gevolg zijn van een verstoorde bodemhuishouding dan van de aanwending van mest? Welke gevolgen hebben deze bevindingen voor de gehanteerde meetmethoden naar het stikstofgehalte van grondwater? Kunt u aangeven hoe u bij de verdere uitwerking van het mestbeleid rekening gaat houden met deze bevindingen? ANP, 14 oktober 1999	 Ja. Nee. De auteurs van het betreffende artikel geven aan dat in enkele gevallen toenames van nitraatgehalten in relatief diep gelegen drinkwaterputten bekend zijn. Zij stellen dat dit niet het gevolg is van de overbemesting, maar dat de oorzaak waarschijnlijk ligt in een verstoorde waterhuishouding in de bodem; door verdroging daalt de diepte tot waarop het water aëroob blijft en tot deze diepte kunnen hoge nitraatconcentraties zich handhaven. Echter dit kan, zo stellen zij, niet het gevolg zijn van uitspoeling van nitraat als gevolg van bemesting, want dan zouden de concentraties chloor en natrium eveneens moeten toenemen, aangezien deze ook in de mest voorkomen. Echter de concentraties aan chloor nemen in de tijd af. De oorzaken moeten volgens de auteurs dan ook eerder gezocht worden in natuurlijke afbraak van organische stof in diepere grondlagen als gevolg van de verdroging. Deze redenering wordt door mij niet onderschreven. De constatering van een verlaging van de gehalten aan chloride in de laatste tien jaar wijst juist op het gebruik van dierlijke mest. Immers dierlijke mest bevat veel kalium en maakt de in het verleden vooral gebruikte kaliumkunstmeststoffen (een mengsel van kalium, natrium en chloride) overbodig (zie artikel ir. Joosten, H O 22.1999). Dit verklaart de afname van het lagere gehalte aan chloride. Geen. De auteurs stellen dat: «De nitraatconcentraties in het bovenste grondwater zijn niet indicatief voor uitspoeling naar het diepe grondwater. Het is echter bekend dat uitspoeling van nitraat naar diepere lagen gering is ten opzichte van de concentraties bovenin, vooral doordat het geoxideerde nitraat onderweg gereduceerd zal worden tot vluchtige stikstofverbindingen, die naar de atmosfeer ontsnappen.» Het is inderdaad zo dat in een aantal gevallen door middel van het proces van denitrificatie in het diepere grondwater lagere concentraties worden gemeten dan in het bovenste grondwater. Ik ben het echter niet eens met deze wetenschappers dat daarom de nitraatconcentraties in het bovenste grondwater niet indicatief zijn. Ten eerste is het voorkomen van denitrificatie in het diepere grondwater geen regel. Het gaat om een aantal gevallen, waarbij het inderdaad bekend is dat het sediment in de Nederlandse ondergrond organisch materiaal en soms ook sulfiden bevat waardoor het nitraat wordt omgezet in stikstofgassen. De hoeveelheid van deze zogenaamde reactieve materialen (ook wel aangeduid als natuurlijke buffer) in Nederlandse sedimenten verschilt enorm van plaats tot plaats. Met name zandgronden bevatten relatief weinig reactieve materialen. In dergelijke gebieden kan en zal nitraat ook uitspoelen naar het diepe grondwater. Dit blijkt ook uit metingen van het RIVM (zie Milieubalans 1999). In 40% van de kwetsbare winningen (= 20% van totaal aantal winningen) blijkt bij normoverschrijding in het bovenste grondwater ook een stijging van het nitraatgehalte in het diepe grondwater op te treden. Ten tweede gaan de auteurs er aan voorbij dat de capaciteit van de bodem om nitraat af te breken eindig is en dat die afbraak op zijn beurt leidt tot nieuwe problemen voor de waterwinning, zoals een toenemende hardheid van het grondwater en verhoging van arseen en zware metalen, die door dit proces in oplossing komen. Dat deze situatie zich al voordoet blijkt uit metingen in drinkwaterputten in Oost Nederland. Overigens is het zo dat het RIVM al geruime tijd op verschillende dieptes meet en hierover ook rapporteert. Het beleid blijft er op gericht om ook de komende jaren op meerdere diepten te blijven meten (met name in de zandgebieden) om te bezien wat de effecten van de voorgenomen aanscherping van de verliesnormen voor stikstof zullen zijn. Bovengenoemde bevindingen vormen geen aanleiding om de verdere uitwerking van het mestbeleid aan te passen.	 Volkshuisvesting, Ruimtelijke Ordening en Milieubeheer
 KVR10574.xml	 1999	 SP	 Vragen naar aanleiding van het artikel ''Watergate op water'' in de Tribune van 24 september 1999 over de marine-sergeant Feddema en de brand op de Hr. Ms. Drenthe op 13 november 1980, en de ''verdwenen'' rapporten terzake.	 Kent u het artikel «Watergate op water» over de marine-sergeant Feddema en de brand op de Hr. Ms. Drenthe op 13 november 1980? Is het waar dat de Hr. Ms. Drenthe van een sterk verouderd ontwerp was en al lang niet meer aan de technische eisen voldeed? Was dit al in 1980 bekend? Moeten de bij een dodelijk ongeval betreffende dossiers 30 jaar bewaard blijven? Zo ja, hoe verklaart u dan dat de scheepsrapporten van de Marine-Brandweer van vlak voor de ramp ontbreken, alsmede antwoorden op vragen van de vaste Kamercommissie , en ook twee FOST (Flag Officer Sea Training) rapporten verdwenen zijn zonder verklaring van vernietiging? Is het Expertiserapport betreffende deze ramp nooit aan de Kamer aangeboden? Is het mogelijk dit alsnog te doen? Was de rechter voor de burgerlijke rechtszaak te Den Haag over de schadeclaim die door Feddema werd ingediend, Marine-Kolonel Mr. Drs. J.M. Vos? Wat is de betrokkenheid van deze Kolonel bij Madrid/MID-km? Wat was zijn functie? Was hij betrokken bij het ontslag van marine-sergeant W. Feddema en/of bij de afwikkeling van de brand? Kunnen alle dossiers inzake de ramp op de Drenthe, inclusief de Madrid-dossiers vrijgegeven worden, desnoods vertrouwelijk? Tribune nr. 9, 24 september 1999 D-80-175, 13 november 1980 Engelstalige rapporten van de tactische, operationele, brand-, schade-en technische storingen oefeningen onder toezicht van de Engelse Marine Notulen Defensieraad 19/11/1980 nr. DR 38/80	 Ja. Neen. Ja. De genoemde rapporten van de marinebrandweer en van FOST zijn echter opgemaakt tijdens de normale opwerkcyclus van Hr.Ms. Drenthe, vóór het vertrek naar de Nederlandse Antillen in 1980. De rapporten zijn daarom terecht niet aangemerkt als stukken die betrekking hadden op een ongeval met zware lichamelijke letselschade. De antwoorden op de vragen van de Vaste Commissie zijn op 13 november 1980 tijdens een mondeling overleg door de Staatssecretaris van Defensie verstrekt. Hiervan is voorzover thans nog is na te gaan geen schriftelijk verslag opgesteld. Op mijn verzoek heeft de directeur van het Defensie Archieven-, Registratie- en Informatiecentrum in januari 1999 een onderzoek verricht naar mogelijk verloren gegane stukken. Uit dit onderzoek bleek dat ervan moest worden uitgegaan dat de stukken in de loop der jaren zoekgeraakt waren. Als gevolg van een nieuw onderzoek, waarbij gezocht is met een andere zoekopdracht, is het ontbrekende rapport van FOST alsnog aangetroffen. Het is te betreuren dat dit rapport tijdens eerdere naspeuringen niet is gevonden. De rapporten van de marinebrandweer zijn ook bij dit tweede onderzoek niet aangetroffen. Het FOST-rapport is vertrouwelijk gevoegd als bijlage bij deze antwoorden . Het expertiserapport dat als bijlage R is opgenomen bij het rapport «voorlopig onderzoek naar aanleiding van de brand in het voorketelruim van Hr.Ms. Drenthe op 12 november 1980», is indertijd niet aan de Kamer aangeboden. Het rapport is vertrouwelijk gevoegd als bijlage bij deze antwoorden . Neen, de letselschadeclaim van de heer Feddema is behandeld door de arrondissementsrechtbank, sector bestuursrecht, te Den Haag. Ingevolge de Militaire Ambtenarenwet 1931 was de meervoudige kamer van de rechtbank wel aangevuld met een militair lid, met name kapitein ter zee mr. drs. J.M. Vos. De heer Vos is niet werkzaam geweest bij of ten behoeve van de Marine Inlichtingendienst. Hij heeft bij de Koninklijke marine verschillende functies bekleed, maar is gedurende zijn loopbaan niet betrokken geweest bij de behandeling van het scheepsongeval of bij het ontslag van de heer Feddema. Overigens is de heer Feddema niet ontslagen om redenen die verband houden met het ongeval; hem is bij het bereiken van de vijftigjarige leeftijd het normale leeftijdsontslag verleend. Na het ongeval is hij nog bevorderd tot sergeant-majoor. Ja. De heer Feddema heeft op zijn verzoek al inzage gekregen in het dossier van Hr.Ms. Drenthe uit de defensiearchieven, het dossier van de Marineraad, zijn eigen persoonsdossier en zijn eigen medische dossier. Zoals door de Bevelhebber der Zeestrijdkrachten aan de heer Feddema toegezegd, zal het alsnog gevonden rapport van FOST aan hem worden toegezonden. Er bestaat geen MARID-dossier over dit onderwerp. Met uitzondering van het persoonsdossier en het medische dossier kunnen de dossiers vrijgegeven worden. Bij deze antwoorden is tevens vertrouwelijk gevoegd het inspectierapport van januari 1980 waarin de technische stand van zaken van onder andere het brandbestrijdingsmateriaal wordt beschreven . Bijlagen ter vertrouwelijke, alleen voor de leden, inzage gelegd bij de afdeling Parlementaire Documentatie	 Defensie
 KVR10575.xml	 1999	 D66	 Vragen over het optreden van de Nederlandse delegatie bij de presentatie van het rapport over de naleving van het Verdrag voor de Kinderrechten op 8 oktober 1999 in Geneve. Bepleit wordt een beter onderbouwde reactie naar de VN over het Nederlandse beleid ten aanzien van alleenstaande minderjarige asielzoekers, met name Nigeriaanse. Herdruk i.v.m. terinzagelegging bijlagen.	 Hebt u kennis genomen van de kritiek op Nederland in het rapport over de naleving van het Verdrag voor de Kinderrechten dat op 8 oktober jl. in Geneve is gepresenteerd? Kunt u reageren op de beschuldiging dat de Nederlandse delegatie in Geneve «slecht beslagen ten ijs kwam» en dat de Nederlandse vertegenwoordigers zich «weinig professioneel opstelden»? Waarom is geen inzicht gegeven in de hoofdlijnen van het Nederlandse beleid met betrekking tot de AMA’s, zoals dat onder meer vorm krijgt in onder meer de binnenkort te verschijnen nota over AMA’s, en de aanpak van de problematiek van Nigeriaanse AMA’s in het bijzonder? Is er aanleiding naar de VN een beter onderbouwde reactie te doen uitgaan? De Volkskrant, 9 oktober 1999 Zie ook Kamervragen Hoekema cs. over verdwijnen minderjarige asielzoekers. (Ingezonden 16 september 1999)	 De regering heeft kennis genomen van de concluderende opmerkingen van het VN-Comité inzake de Rechten van het Kind en de daarin opgenomen aanbevelingen met betrekking tot de uitvoering door Nederland van de bepalingen van het VN-verdrag inzake de Rechten van het Kind. De reactie op deze aanbevelingen, die is opgesteld in overeenstemming met de betrokken bewindslieden, en de concluderende opmerkingen zelf, gaan de Kamer als bijlage bij deze brief toe, tezamen met de Nederlandse rapportage en de antwoorden op de schriftelijke vragen van het Comité naar aanleiding van die rapportage . De Nederlandse delegatie naar de 20ste zitting van het VN-Comité inzake de Rechten van het Kind was op de gebruikelijke wijze samengesteld uit (in totaal 8) vertegenwoordigers van ministeries die ook betrokken waren bij de opstelling van de rapportage en de beantwoording van de 37 schriftelijke vragen door het VN-Comité inzake de Rechten van het Kind gesteld vooruitlopend op de mondelinge behandeling, te weten Justitie, VWS, SZW, en BZ (dat de opstelling van de Nederlandse rapportages coördineert). Daarnaast waren de eveneens gebruikelijke voorzieningen getroffen voor ruggespraak van de delegatieleden met hun eigen ministeries alsmede met het Ministerie van Onderwijs, Cultuur en Wetenschappen, het Ministerie van Defensie en het Ministerie van Binnenlandse Zaken en Koninkrijksrelaties. Tijdens de anderhalve dag durende behandeling van het Nederlandse rapport werden door het Comité ruim 100 verdere mondelinge vragen gesteld aan de Nederlandse delegatie. Ondanks de zeer beperkte tijd konden op 7 na alle gestelde vragen staande de vergadering worden beantwoord. Met betrekking tot de ontbrekende antwoorden werd een schriftelijke reactie toegezegd door de delegatie. In zijn concluderende opmerkingen spreekt het Comité van een heldere en uitgebreide rapportage, van gedetailleerde schriftelijke antwoorden en aanvullende informatie verschaft tijdens de zitting, die het Comité in staat stelden de situatie van de rechten van het kind in Nederland te beoordelen. Het Comité spreekt zijn spijt erover uit dat enkele vragen onbeantwoord zijn gebleven. De conclusies van het Comité geven derhalve geen grond aan de in de vraag genoemde kwalificaties. * I.v.m. terinzagelegging bijlagen. In het Nederlandse rapport over het VN-verdrag inzake de Rechten van het Kind van mei 1997 zijn in de paragrafen 307 tot en met 315 reeds de hoofdlijnen opgenomen van het Nederlandse beleid voor alleenstaande minderjarige asielzoekers (AMA’s). In de zomer van 1999 heeft het VN-Comité inzake de Rechten van het Kind nadere vragen gesteld over de huidige situatie van de alleenstaande minderjarige asielzoekers. Het antwoord op deze vragen treft u aan onder nummer 27 van de antwoorden die u met het Nederlandse rapport heeft ontvangen. Tijdens de zitting van het Comité in Genève is tenslotte nog de vraag gesteld wat de Nederlandse overheid doet ter bescherming van minderjarigen in de opvangcentra om te voorkomen dat zij in handen vallen van mensensmokkelaars en mogelijk terecht komen in de prostitutie. Daarop is geantwoord: – Er lopen nog strafrechtelijke onderzoeken naar het verdwijnen van minderjarige asielzoekers uit opvangcentra. – In de opvangcentra wordt voorlichting gegeven aan de risicogroep, die bestaat uit alleenstaande minderjarige asielzoekers uit Nigeria, Liberia, Sierra Leone en Soedan, over de gevaren die hen kunnen bedreigen. – De minderjarigen worden onder extra toezicht geplaatst. Voorts wordt gepoogd om deze asielzoekers in de nabijheid van hun begeleiders te huisvesten. – In samenwerking met de vreemdelingendiensten wordt een signalement opgemaakt van de asielzoekers behorend tot deze risicogroep, zodat bij vermissing adequate informatie verstrekt kan worden die het opsporingsonderzoek vergemakkelijkt. – De aandacht voor de aanpak van mensensmokkelaars die verantwoordelijk zijn voor het verdwijnen van alleenstaande minderjarige asielzoekers, is geïntensiveerd en heeft in het afgelopen jaar resultaat gehad. Twee grote opsporingsonderzoeken hebben geleid tot veroordelingen door de rechter. Terzake zij verwezen naar de antwoorden op de vragen 1 en 2. Bijlagen ter inzage gelegd bij de afdeling Parlementaire Documentatie	 Buitenlandse Zaken (BUZA)
 KVR10577.xml	 1999	 SP	 	 Worden bij produkten die in het kader van zg. zelfcertificering van een CE-sticker zijn voorzien, relatief vaker overtredingen van de 110A- en 118A-richtlijnen geconstateerd dan waar de conformiteit is vastgelegd door een Notified Body? In hoeveel gevallen zijn door de regionale kantoren van de Arbeidsinspectie machines voorzien van een merk van afkeuring (art. 12 machinerichtlijn)? Houdt dit tevens een automatische doormelding naar de landelijke Arbeidsinspectie en de Europese Commissie in? Zo neen, waarom niet? In hoeveel gevallen is in 1998 bij een fabrikant het technisch dossier van een product opgevraagd, omdat vermoed werd dat een product voorzien van CE-sticker niet voldeed aan de fundamentele eisen van de relevante machinerichtlijn(en)? In hoeveel gevallen heeft dit geleid tot vervolgacties? Hebben regionale kantoren van de Arbeidsinspectie zelf niet de bevoegdheid om technische dossiers bij de fabrikant op te vragen of navraag te doen bij een Notified Body in een ander land? Zo neen, wat betekent dit voor de effectiviteit van de naleving van de Europese Richtlijnen op dit terrein? Hoeveel gevallen zijn in 1998 bij de Europese Commissie gemeld op grond van art. 7 van de Machinerichtlijn en vergelijkbare artikelen van andere 110A- en 118A-richtlijnen? Op welke wijze en binnen welke termijn vindt er terugmelding van de ondernomen actie plaats? Op welk wijze is de handhaving van de Machinerichtlijn met betrekking tot samengestelde installaties geregeld?	 Dit is niet bekend, bij de handhaving door de Arbeidsinspectie wordt dit onderscheid niet gemaakt. De vergelijking is bovendien niet zinvol omdat het verschillende soorten machines betreft. Machines waarvoor de conformiteitsverklaring door een Notified Body moet worden afgegeven zijn expliciet vermeld in Bijlage IV van de Machinerichtlijn; dit zijn machines met een groot gevaarsrisico. Voor de overige machines kan de fabrikant zelf de conformiteitsverklaring afgeven. Certificering van deze overige machines kan ook door een Notified Body worden gedaan; dit komt echter zelden voor. Er zijn door de regiokantoren van de Arbeidsinspectie geen merken van afkeuring (artikel 12, Wet Gevaarlijke Werktuigen) op machines aangebracht. Wel zijn werkzaamheden met machines die niet voldeden stilgelegd en zijn aanvullende voorzieningen geëist, alvorens de werkzaamheden konden worden hervat. Melding aan de Europese Commissie is verplicht indien de vrijwaringsclausule wordt toegepast. Deze vrijwaringsclausule wordt toegepast ingeval er sprake is van gebrek aan overeenstemming met de fundamentele eisen van de Machinerichtlijn. Toepassing van de vrijwaringsclausule is nog niet voorgekomen. In 1998 is, in het kader van een op de Wet Gevaarlijke Werktuigen (WGW) gericht project, in een beperkt aantal gevallen het technisch dossier ingezien. Met betrekking tot eventuele vervolgacties zijn geen specifieke kwantitatieve gegevens bekend, speciaal toegespitst op deze enkele gevallen. De Arbeidsinspectie is ook belast met de uitvoering van de zogenaamde Farboregeling, een fiscale stimuleringsregeling voor de aanschaf van arbovriendelijke bedrijfsmiddelen. Op de Farbolijst zijn de bedrijfsmiddelen opgenomen die in aanmerking komen voor deze regeling. Bij de aanmelding van machines voor deze regeling wordt gecontroleerd of deze machines voldoen aan de verplichtingen van de CE-markering. Op de Farbolijst komen 161 bedrijfsmiddelen voor, hiervan vallen 126 machines onder het Besluit machines. ln 1998 werden 2200 meldingen ontvangen voor deze regeling, waarvan er 1800 op machines betrekking hadden. Hiervan voldeed 60% in eerste instantie niet aan de eisen m.b.t. de CE-markering. De belangrijkste tekortkoming betrof het ontbreken van een Nederlandstalige handleiding. Pas nadat aan deze verplichtingen volledig was voldaan, werd een verklaring conform de Farboregeling afgegeven. De regiokantoren van de Arbeidsinspectie hebben niet de bevoegdheid om in andere lidstaten van de EU technische dossiers bij fabrikanten op te vragen of navraag te doen bij Notified Bodies in die lidstaten. Dit kan alleen door tussenkomst van de inspectiedienst van de betreffende lidstaat. Hiervoor is een netwerk van nationale correspondenten (Machex) opgezet dat, voorzover de nationale wetgevingen dat toestaan, voor een snelle informatie-uitwisseling kan zorgen. Dit soort meldingen op basis van de vrijwaringsclausule zijn in 1998 niet gedaan. Op identieke wijze als voor machines, voorzover het samenstel onder de in de Machinerichtlijn opgenomen definitie van machine valt.	 Sociale Zaken en Werkgelegenheid
 KVR10579.xml	 1999	 VVD	 Vragen naar aanleiding van een bericht in de Amersfoortse Courant van 16 oktober 1999 over de veiligheid op de vliegbasis Soesterberg in verband met het aanhoudend tekort aan brandweerpersoneel.	 Is de veiligheid op de vliegbasis Soesterberg ernstig in gevaar door het aanhoudend tekort aan brandweerpersoneel? Zo ja, welke maatregelen zijn genomen om aan deze situatie een eind te maken? Doet een dergelijke situatie zich niet alleen op de vliegbasis Soesterberg voor, maar ook op andere bases? Zijn er zo’n dertig vacatures bij het personeel van de luchthavenbrandweer op de diverse luchtmachtbases? Kan een overzicht worden gegeven van het formatiebestand en de daadwerkelijk vervulde functies van de luchthavenbrandweer per vliegbasis? Is geprobeerd om de vacatures te laten vervullen door overtollig personeel bij andere krijgsmachtdelen? Zo neen, waarom niet? Amersfoortse Courant, 16 oktober 1999	 De Koninklijke marine heeft evenals de Koninklijke luchtmacht te kampen met vacatures in het functiebestand brandweer. Aanvulling vanuit dat krijgsmachtdeel is dan ook niet mogelijk. Aangezien de Koninklijke landmacht niet beschikt over een vliegtuigbrandbestrijdingsorganisatie is het niet mogelijk de benodigde brandweercapaciteit daar te betrekken. Uiteraard kan overtollig personeel, van welk krijgsmachtdeel dan ook, te allen tijde solliciteren op gepubliceerde vacatures. Het zal vervolgens in het aannametraject worden meegenomen.	 Defensie (DEF)
 KVR1058.xml	 1994	 GroenLinks	 Betreft vragen over verplichte etikettering voor zuivelprodukten die afkomstig zijn van koeien die met BST zijn behandeld.	 Hebt u zich er vorige week in de Raad van Ministers voor ingezet dat er, analoog aan de verplichting terzake in een aantal Noordamerikaanse staten, in Europees kader een verplichte etikettering komt «van zuivelprodukten samengesteld op basis van melk afkomstig van koeien die met BST zijn behandeld»? Zo ja, waarom heeft dit voorstel het niet gehaald? Vormden eventuele risico’s voor de volksgezondheid een argument voor de Raad om het verbod op het gebruik van BST in de Europese Unie tot 31 december 1999 te verlengen? Waarom wordt een verbod gelegd op het gebruik van BST maar gelden er geen beperkingen voor de import van produkten die met dit hormoon zijn geproduceerd? Wordt zo niet alsnog het vertrouwen van de consument in zuivelprodukten ondermijnd? Mag vlees afkomstig van dieren die met BST behandeld zijn vrij en zonder label op de markt worden gebracht? Hoe verhoudt uw oordeel, dat er geen reden is «om aan te nemen dat BST onveilig is voor koeien» zich tot de waarschuwing van Monsanto (de producent van Posilac) dat BST-gebruik tot 21 uiteenlopende aandoeningen bij de dieren kan leiden? Zijn al deze klachten door adequaat management van de veehouder te voorkomen? Wat is uw reactie op de bevindingen van verschillende onderzoekers die wijzen op de onbekende en mogelijk zeer schadelijke werking van de als gevolg van BST verhoogde concentratie van de insulineachtige groei factor-1 (IGF-1) in melk op de volksgezondheid? Zie Aanhangsel Handelingen nr. 238, Vergaderjaar 1994–1995 New Scientist, 29 October 1994	 De discussie in de Raad van Ministers concentreerde zich volledig op de termijn van verlenging van het moratorium. De discussie heeft er uiteindelijk toe mogen leiden dat een voor Nederland gunstig compromis werd bereikt. Verplichte etikettering van zuivelprodukten bereid met melk afkomstig van met BST behandelde koeien, is door Nederland in de voorbereidende besprekingen aan de orde gesteld. Het wordt algemeen waarschijnlijk geacht dat verplichte etikettering momenteel zal leiden tot een klacht van de Verenigde Staten bij de Wereld Handelsorganisatie (WTO). Echter, voor de WTO is in dit verband de Codex Alimentarius van de WHO/FAO maatgevend. Naar verwachting zullen op voorstel van Nederland in juni de beginselen van de Codex Alimentarius zodanig worden gewijzigd dat de mogelijkheid ontstaat BST-zuivelprodukten verplicht te etiketteren. Naar aanleiding van die wijziging zal ik in EU-verband de verplichte etikettering weer aan de orde stellen. Nee. In de besluitvorming is met name rekening gehouden met de opinie van de Europese Commissie en met de wens van diverse groeperingen in de EU om nader aandacht te besteden aan de eventuele gezondheidsrisico’s voor de koe. Overigens kunnen nieuwe inzichten in de risico’s voor de gezondheid van mens en dier er te allen tijde toe leiden dat aanvragen tot toelating van een geneesmiddel, dus ook BST, worden afgewezen of dat reeds bestaande toelatingen worden ingetrokken. Aan de orde was het eventuele verbod op het gebruik van BST. De Raad van Ministers heeft besloten het gebruik van BST te verbieden gelet op de economische overwegingen van de Europese Commissie, alsmede gelet op de breed gevoelde wens de gezondheidsrisico’s voor de koe nader te bezien. Er was geen aanleiding om ook de import van BST-zuivelprodukten te verbieden. Ik wil er in dit verband op wijzen dat Codex Alimentarius van de WHO/FAO BST-zuivelprodukten veilig heeft bevonden voor de consument. Dit geldt eveneens voor vlees afkomstig van dieren die met BST zijn behandeld. Indien alle voorzorgen in acht zijn genomen die zijn voorgeschreven voor het toepassen van BST mag het vlees afkomstig van behandelde dieren in de EU worden geı¨mporteerd en, zonder label, op de markt worden gebracht. Een feit is dat bij elk geneesmiddel, en dus ook Posilac, ongewenste bijwerkingen kunnen voorkomen. Elke fabrikant dient in het kader van een toelating op de markt in de produktinformatie van zijn middel te wijzen op de mogelijke bijwerkingen. Het feit dat Monsanto in dit kader heeft aangegeven welke nadelige gevolgen kunnen optreden betekent derhalve niet dat Posilac is aan te merken als onveilig voor koeien. De mogelijke bijwerkingen van Posilac hangen met name samen met het verhoogde produktieniveau van de behandelde dieren. Het leidt geen twijfel dat aan de voeding, huisvesting en verzorging van hoogproduktieve dieren, waaronder de koeien die met BST zijn behandeld, hoge eisen gesteld moeten worden. Dit vergt dus een grote mate van vakbekwaamheid van de veehouder. Het Committee for Veterinary Medicinal Products (CVMP) heeft in zijn advies van 29 januari 1993 aangegeven dat BST veilig is voor mens en dier. De veronderstelde verhoging van IGF-1 in melk is door het CVMP betrokken in zijn beoordeling van de veiligheid. Indien volgens het CVMP nieuwe feiten bekend worden die de conclusie rechtvaardigen dat BST onvoldoende veilig is voor de volksgezondheid, zal de toelating van BST in de EU definitief worden afgewezen.	 Landbouw, Natuurbeheer en Visserij
 KVR10581.xml	 1999	 SP	 Vragen naar aanleiding van het bericht ''Wellicht vervuiling asbest basis Volkel - onderzoek gaande naar ernst vervuiling'' in het Brabants Dagblad van 12 augustus 1999, over asbestvervuiling op de vliegbasis Volkel en de vliegbasis van de Groep Geleide Wapens De Peel.	 Kent u het bericht «Wellicht vervuiling asbest basis Volkel – onderzoek gaande naar ernst vervuiling»? Zijn in de met puin verharde patrouillepaden van zowel de vliegbasis Volkel als de patrouillepaden van de basis van de Groep Geleide Wapens De Peel asbesthoudende deeltjes aanwezig? Zijn er ook op andere locaties op de bases asbestdeeltjes gevonden? Zo ja, wat voor maatregelen gaat u nemen om verdere besmetting te voorkomen? Is het nader onderzoek naar de mate van vervuiling door asbest, dat volgens betreffend artikel werd ingesteld, al afgerond? Zo neen, waarom niet? Zo ja, kunt u de Kamer van de resultaten van dit onderzoek op de hoogte stellen? Wat voor waarden zijn gemeten op respectievelijk de vliegbasis Volkel en op de basis van de Groep Geleide Wapens De Peel? Welke stappen zijn ondernomen om verdere verspreiding van de vervuiling te voorkomen? Welke stappen zijn ondernomen ter bescherming van het personeel van de twee bases? Is het voormalig burger en militair personeel dat mogelijk ook met de vervuiling in aanraking is geweest op de hoogte gebracht van het nader onderzoek? Zo neen, bent u bereid dit alsnog te doen? Brabants Dagblad, 12 augustus 1999	 Ja. 2, 5, 6 In de met puin verharde patrouillepaden van zowel Volkel als De Peel is asbest aangetroffen. Op beide bases is, in het kader van de landelijk uitgevoerde asbestinventarisatie, ook op andere plaatsen asbest gevonden. Dit betreft echter asbest in hechtgebonden vorm, dat ongevaarlijk is voor de gezondheid van werknemers en tijdens groot onderhoud zal worden verwijderd. De patrouillepaden op de vliegbases Volkel en De Peel zijn gemarkeerd en afgesloten geweest om maatregelen te nemen. Op de plekken in de paden op Volkel waar een te hoge concentratie is gemeten, is het met asbest vervuilde puingranulaat verwijderd en vervangen door een asfalt toplaag. Op de vliegbasis De Peel zijn losse stukjes asbest uit het puin in de paden verwijderd. Het werk is door een gespecialiseerd bedrijf uitgevoerd. 3, 4 Het nader onderzoek naar de mate van vervuiling op Volkel en De Peel is voltooid. Slechts op drie plaatsen op de vliegbasis Volkel is een waarde gemeten die boven de interventiewaarde uitgaat. De interventiewaarde voor chrysotiel (witte asbest) ligt op 100 mg/kg. Op de drie plaatsen werd een chrysotielgehalte gemeten van 137–205 mg/kg, 267–419 mg/kg en 468–702 mg/kg. Op de vliegbasis De Peel zijn losse stukjes asbest gevonden en verwijderd. Het puin bevat thans uitsluitend nog asbest met een zeer lage concentratie. Door het gebruik van deze paden komen geen extra vezels vrij, waardoor de concentratie lager blijft dan het «Verwaarloosbaar Risico» van 1000 vezelequivalenten/m gemiddeld in een jaar. Het huidige en het voormalige personeel is ingelicht over het gevonden asbest.	 Defensie (DEF)
 KVR10582.xml	 1999	 CDA	 Vragen naar aanleiding van de uitspraken van prof. Hennes de Ridder in Cobouw van 7 oktober 1999, dat er veel schort aan de manier waarop de overheid met de aanbesteding van de Balgkering Ramspol, de Betuwelijn en de HSL omgaat met als resultaat geen innovaties, veel ruzies en hoge kosten voor de belastingbetaler.	 Hebt u kennisgenomen van de uitspraken van prof. Hennes de Ridder, dat er veel schort aan de manier waarop de overheid met de aanbesteding van de Balgkering Ramspol, de Betuwelijn en de HSL, omgaat met als resultaat geen innovaties, veel ruzies en hoge kosten voor de belastingbetaler? Is er bij de HSL resp. de Betuwelijn inderdaad gekozen voor een zogenaamde Design and-construct vaste prijs-contract? Wat is uw mening over de door prof. de Ridder genoemde bezwaren en ongewenste effecten met betrekking tot deze contractvorm? In hoeverre gaan deze bezwaren ook op voor de HSL en Betuwelijn-aanbestedingen? Is het mogelijk i.c. denkbaar dat u alsnog besluit om zowel de HSL als Betuwelijn gewoon via de traditionele besteksvorm uit te laten voeren of ziet u ook mogelijkheden in een «mengvorm» zoals ook prof. de Ridder voorstelt, waarbij naast het vaste prijs-contract ook een na te calculeren kosten pluscontract wordt afgesloten? Hoe staat het met de afwikkeling van de kosten rond de Balgkering Ramspol? Cobouw, 7 oktober 1999	 Ja, ik heb kennis genomen van deze uitspraken. Bij de HSL-zuid is gekozen voor zoveel mogelijk vaste prijs afspraken. om te voorkomen dat er teveel open einden ontstaan. Voor Design and Construct is alleen op die plaatsen gekozen, waar de markt nog zinvol een bijdrage kan leveren aan het ontwerp en de uitvoeringsmethode. Bij de Betuweroute is het overgrote deel traditioneel aanbesteed. De aanpassing op de Havenspoorlijn (met uitzondering van de Botlekspoortunnel) en het tracédeel Gorinchem–Valburg (70 kilometer) zijn traditioneel aanbesteed. Aanbesteding via een Design and Construct-contract wordt alleen toegepast, indien uitvoerende bedrijven over specifieke uitvoeringskennis of patenten beschikken. In deze gevallen kunnen de uitvoerende bedrijven het ontwerp beter optimaliseren dan de reguliere ingenieursbureaus. Kostenbesparingen en de ontwikkeling van nieuwe bouwtechnieken zijn dan mogelijk. In het project Betuweroute is dit het geval bij de boortunnels (Botlek, Sophia en Pannerdensch Kanaal) en het tracédeel Sliedrecht–Gorinchem. Op dit tracédeel is sprake van een zeer slappe ondergrond. Genoemde Design and Construct contracten zijn vaste prijscontracten. Voor Design and Construct is alleen op die plaatsen gekozen, waar de markt nog zinvol een bijdrage kan leveren aan het ontwerp en de uitvoeringsmethode. De door prof. De Ridder genoemde bezwaren gaan binnen het project Betuweroute niet op. Bij de Betuweroute heeft de praktijk laten zien dat daadwerkelijke besparingen mogelijk zijn. Voor de genoemde D&C-contracten hebben de uitvoerende bedrijven technische oplossingen ontwikkeld die afwijkend zijn van het oorspronkelijke ontwerp. In sommige gevallen is hier ook sprake van daadwerkelijke innovaties, zoals bijvoorbeeld de ontwikkeling van nieuwe boormethoden. Op dit moment lopen de aanbestedingen van de HSL-Zuid, zoals u weet. lk heb dus nog geen zicht op de uitkomsten daarvan. Dat betekent dat ik nu nog geen uitspraken kan doen over de effecten van de gekozen contracteringsstrategie. De huidige aanbesteding voor de HSL is nog niet afgerond. Daarom doe ik geen uitspraken op dit moment hierover. Een mengvorm waarbij ook een na te calculeren kosten pluscontract wordt afgesloten, lijkt mij niet wenselijk, omdat de vorm van nacalculatie teveel open einden met zich meebrengt. Het bedrijfsleven is duidelijk gemaakt dat de projectorganisatie streeft naar een samenwerkingsverband waarbij door middel van expertise van de opdrachtgever en opdrachtnemer optimalisatie van ontwerp en uitvoering wordt nagestreefd. Hierbij zal reductie van kosten (en tijd) aan beiden ten goede komen. Voor de onderbouw van de Betuweroute lopen alle aanbestedingsprocedures of is er inmiddels gegund. Het is daarbij niet meer denkbaar over te gaan op een andere aanbestedingsvorm. Voor de bovenbouw (onder andere ballastbed, energievoorziening en beveiliging) wordt onderzocht welke contractvorm het meest passend is. De realisatie van de Waterkering Ramspol is de verantwoordelijkheid van het waterschap Groot Salland. De kosten van de volgens het Design & Constructprincipe ontwikkelde balgstuwkering worden mede gefinancierd uit de provinciale gelden (decentralisatie-impuls). Het Ministerie van Verkeer en Waterstaat heeft bij de realisatie geen rol, anders dan dat de Bouwdienst Rijkswaterstaat in opdracht van het waterschap de uitvoeringsdirectie voert. Op dit moment vindt er geen discussie plaats tussen de opdrachtgever en de aannemer over eventuele meerkosten. Het waterschap stelt zich op het standpunt dat de ontstane situatie rond de balgstuw, contractueel gezien, geen aanleiding vormt tot het verrichten van aanvullende betalingen.	 Verkeer en Waterstaat (VW)
 KVR10583.xml	 1999	 VVD	 Vragen naar aanleiding van het bericht ''Sociale huurwoningen opgekocht vanuit cel'' in de Telegraaf van 15 oktober 1999.	 Kent u het bericht «Sociale huurwoningen opgekocht vanuit cel»? Is het waar dat sociale woningen door criminelen worden opgekocht om illegale vluchtelingen, bordelen en illegale bedrijven te huisvesten? Wat schort er aan de juridische procedure bij het kopen van woningen dat dergelijke praktijken kunnen voorkomen zoals oprichting van BV’s en het aangaan van koopovereenkomsten bij de notaris? Hoe kan het dat maar liefst 450 sociale huurwoningen in handen van criminelen komen? In welke deelgebieden liggen deze woningen en welke woningcorporaties zijn eigenaar? Dekken de aanbevelingen en besluiten van de Commissie Zwart, die door het kabinet worden onderschreven, deze zeer ongewenste praktijken in voldoende mate af? Bent u voornemens een zodanige wetswijziging cq. beleidsaanscherping voor te bereiden dat deze praktijken niet meer mogelijk zullen zijn? Zo ja, om welke wetswijziging of beleidsaanscherping zal het dan gaan? Telegraaf, 15 oktober 1999	 Ja. Er is ons geen informatie bekend over wie de woningen hebben gekocht en of de kopers justitiële antecedenten hebben. Hierbij moet worden opgemerkt dat in het krantenartikel ten onrechte wordt gesteld dat het hier om sociale huurwoningen gaat. De woningen zijn particulier bezit, die in het oude woningtoewijzingssysteem vielen onder de 50% regel, nl. dat de dienst herhuisvesting en de particuliere verhuurders om en om kandidaten voordroegen voor de bewoning van deze particuliere woningen. Aan deze regeling is een eind gekomen omdat de kandidaten vanuit de dienst herhuisvesting geen interesse toonden voor deze woningen. Sindsdien worden deze woningen geheel door particulieren verhuurd. Gelet op het antwoord op vraag 2, nl. dat het hier geen sociale huurwoningen betreft, en dus het Besluit Beheer Sociale Huursector buiten toepassing blijft, behoeft verkoop van deze woningen niet bij het Rijk gemeld te worden. Op dit moment zijn de particuliere en de sociale verhuurders voornemens hun verantwoordelilkheid voor een goede en rechtmatige verkoop van hun woningen vorm te geven. Hiertoe wordt een gedragscode opgesteld, waarin ook aandacht zal worden besteed aan de bonafiditeit van de potentiële kopers. Daarnaast wordt binnenkort een wetsvoorstel bevordering integriteitsbeoordeling openbaar bestuur (BIBOB) bij de Tweede Kamer ingediend. In het wetvoorstel wordt via een wijziging van de Woningwet voorzien in een vergunning voor de verkoop van woningen door corporaties. De bedoeling is op een betere manier te kunnen voorkomen dat woningen worden verkocht aan malafide kopers. Verder heeft de gemeente instrumenten in handen om ongewenste ontwikkelingen tegen te gaan nl. het verstrekken van huisvestingsvergunningen en het treffen van maatregelen tegen activiteiten die strijdig zijn met het vigerend bestemmingsplan. Zie het antwoord op vraag 2. De aanbevelingen van de Commissie Zwart hebben betrekking op het tegengaan van onrechtmatige bewoning van huurwoningen en niet op het opsporen van illegale activiteiten. Door gegevensuitwisseling tussen verschillende informatiebronnen – met inachtneming van de grenzen van de Wet persoonsregistraties – kan mogelijke onrechtmatige bewoning worden opgespoord. Bevolkings- of huisvestingscontroleurs kunnen daarnaast controles ter plaatse uitvoeren. Het betreft hier dan gevallen waarbij de woning buiten de toewijzingsregels wordt verhuurd. De gemeente Amsterdam voert hier ook een actief beleid in. Voor een wetswijziging c.q. beleidsaanscherping bestaat, gezien het feit dat het geen sociale huurwoningen betreft, het wetsvoorstel BIBOB in de problematiek van verkoop van corporatiewoningen aan malafide kopers zal voorzien, en het gegeven dat de huursector een gedragscode opstelt ten aanzien van de verkoop van huurwoningen, geen aanleiding.	 Justitie
 KVR10584.xml	 1999	 CDA	 Gevraagd wordt onder meer wat het verschil is tussen het bankieren door de provincie Zuid-Holland, bijvoorbeeld ten behoeve van Ceteco, en het verstrekken van een risicodragende lening door de gemeente Amsterdam aan de onderneming Ceres of het verstrekken van risicodragend kapitaal door de gemeente Rotterdam via aandelenverwerving aan de onderneming ECT, beide ten behoeve van investeringen in de containeroverslag, beide ten bedrage van vele honderden miljoenen guldens, en beide dus met inzet van publieke middelen.	 Wilt u aangeven en beargumenteren wat het principiële verschil is tussen het bankieren door de provincie Zuid-Holland, bijvoorbeeld ten behoeve van Ceteco, en het verstrekken van een risicodragende lening door de gemeente Amsterdam aan de onderneming Ceres of het verstrekken van risicodragend kapitaal door de gemeente Rotterdam via aandelenverwerving aan de onderneming ECT, beide ten behoeve van investeringen in de containeroverslag, beide ten bedrage van vele honderden miljoenen guldens, en beide dus met inzet van publieke middelen? Was u bekend met deze transacties? Is hierover contact geweest tussen de ministers van Verkeer en Waterstaat en van Economische Zaken enerzijds en van Financiën en van Binnenlandse Zaken en Koninkrijksrelaties anderzijds? Hebben de betrokken gemeenten u hierover in enige vorm geraadpleegd of geïnformeerd? Zijn de provincies hier op enige wijze in betrokken geweest? Is uw oordeel gevraagd over bovengenoemde transacties? Hebt u voor deze transacties toestemming verleend? Stemt u – eventueel achteraf – in met deze transacties? Zo neen, hoe geeft u aan deze afwijzing inhoud?	 Ten behoeve van de beantwoording van de gestelde vragen heb ik ambtsbericht ingewonnen bij de gemeenten Rotterdam en Amsterdam en de provincies Noord- en Zuid-Holland. Over het karakter van de activiteiten van de gemeenten kan ik op basis van de verkregen informatie het volgende melden: De gemeente Amsterdam heeft geen lening verstrekt aan Ceres. Wel investeert de gemeente in infrastructuur ten behoeve van de containerterminal in de Amsterdamse haven. Tevens worden kranen en overige apparatuur aangeschaft. De totale investering bedraagt ca. f 280 miljoen. Daarnaast investeert Ceres f 95 miljoen in de terminal, voornamelijk in kranen en apparatuur. De investeringen die Amsterdam doet betreffen eigendommen van de gemeente. Met Ceres is een huurcontract voor het gebruik van de kranen en overige apparatuur gesloten, gebaseerd op een vergoeding van de afschrijvingskosten plus rente. Daarnaast betaalt Ceres volgens de gemeente Amsterdam marktconforme tarieven voor de huur van de terminal en de kade. Amsterdam acht deze investering noodzakelijk om de haven in staat te stellen mee te gaan in de wereldwijde verschuiving binnen de stukgoedsector van conventioneel stukgoed naar containers. Derhalve heeft deze investering plaats gevonden in het kader van de uitoefening van de publieke taak van de gemeente. De betrokkenheid van de gemeente Rotterdam bij ECT is eerder toegelicht bij gelegenheid van de beantwoording van de vragen van de leden Blok en Voûte-Droste (nr. 2989904700). Algemeen uitgangspunt van de gemeente is dat de deelneming past binnen de taakstelling van het Gemeentelijk Havenbedrijf Rotterdam, te weten het ontwikkelen, het beheren en het exploiteren van het Rotterdamse zeehaven- en industriële complex. Overwegingen bij de minderheidsdeelneming zijn verder in het bijzonder: – het vereiste van een goed afgestemde investeringsstrategie van gemeente en ECT om de positie van Rotterdam als marktleider in de containeroverslag in de Hamburg–Le Havre range te behouden – het behouden van gemeentelijke invloed op het rendement van (reeds gedane) grote gemeentelijke investeringen; – het feit dat andere serieuze (Nederlandse) belangstellenden als gegadigden niet beschikbaar zijn; – het behoud van werkgelegenheid bij de ECT. In beide gevallen is sprake geweest van de conform de Gemeentewet vereiste democratische besluitvorming op gemeentelijk niveau. De activiteiten zijn, gelet op het bovenstaande, van een ander karakter dan de door Zuid-Holland ontplooide bankiersactiviteiten. Zuid-Holland beoogde met de in- en uitleningen louter winst te maken, en diende geen publiek belang. De investeringen van Amsterdam en de deelname in ECT door Rotterdam spelen daarentegen volgens de betrokken gemeenten een rol bij de uitvoering van publieke taken. De inbreng van gemeentezijde wordt een noodzakelijke voorwaarde geacht om de positie van de havens wereldwijd gezien respectievelijk te behouden en te versterken. De besluiten daartoe zijn door het bevoegde orgaan, de gemeenteraad, genomen, de te investeren bedragen zijn opgenomen op de begroting en over verwerving en besteding wordt verantwoording afgelegd door B&W. Terzijde merk ik op dat ik in de marge van de beantwoording van deze vragen een brief van ECT heb ontvangen, waarin dit bedrijf een klacht uit over de ontwikkelingen inzake de containerterminal in Amsterdam. Ik zal Amsterdam verzoeken op deze beweringen een reactie te geven. De minister van Verkeer en Waterstaat was op de hoogte van de plannen van Amsterdam om te starten met een nieuwe containerterminal. Verkeer en Waterstaat heeft bijgedragen aan de haalbaarheidsstudie van de terminal. Aangezien de gemeente dit plan op eigen kracht – samen met het bedrijfsleven – wilde opstarten, was er geen aanleiding voor verdere rijksbetrokkenheid, ook niet bij de financiering. De minister van Verkeer en Waterstaat heeft overigens eerder (9 juni 1999) in antwoord op vragen van de leden der Tweede Kamer Van der Knaap en Stroeken (nr. 2989912350) haar visie op de Amsterdamse ontwikkelingen gegeven. Over de voornemens van Rotterdam heeft de gemeente, gezien de betrokkenheid van Verkeer en Waterstaat en Economische Zaken bij de ontwikkelingen in de mainport Rotterdam, deze ministeries vooraf op ambtelijk niveau geïnformeerd. Over de zaak heeft geen contact tussen de ministers van Economische Zaken en van Verkeer en Waterstaat enerzijds en van Binnenlandse Zaken en Koninkrijksrelaties en van Financiën anderzijds plaatsgevonden, afgezien van overleg naar aanleiding van Kamervragen die over dit onderwerp aan de minister van Binnenlandse Zaken en Koninkrijksrelaties zijn gesteld. Daartoe was ook geen reden. De activiteiten behoren tot de huishouding van de betrokken gemeenten. Voor zover er sprake is van toezicht, wordt dit uitgeoefend door de provincie (zie het antwoord op vraag 3). Van een bijzondere betrokkenheid van de minister van Binnenlandse Zaken en Koninkrijksrelaties is dan ook geen sprake. De minister van Financiën is niet betrokken bij deze kwestie, aangezien deze geen rol vervult in de uitvoering van het toezicht op decentrale overheden. De gemeenten hebben mij hierin niet betrokken (zie voor de redenen het antwoord op vraag 2). Voor de deelname door Rotterdam in ECT is, conform artikel 155 van de Gemeentewet, toestemming van gedeputeerde staten vereist, en door de gemeente gevraagd. Gedeputeerde staten van Zuid-Holland heeft met de argumenten van Rotterdam voor de deelname, als zijnde in dit geval aangewezen voor de uitoefening van de publieke taak, in kunnen stemmen en heeft toestemming verleend. Voor de activiteiten van Amsterdam bestaat geen wettelijke verplichting voor het vragen van toestemming aan de provincie. Mijn oordeel over deze transacties is niet gevraagd. De gemeenten waren daartoe ook niet verplicht. Voor deze handelingen van de gemeenten is geen toestemming of instemming vereist. Indien de besluiten in strijd met de wet of het algemeen belang zouden zijn zou ik kunnen overgaan tot vernietiging van de desbetreffende besluiten. Voor een dergelijk oordeel bestaat echter, gelet op het feit dat het hier autonome activiteiten uit hoofde van de publieke taak betreft, geen grond.	 Binnenlandse Zaken en Koninkrijksrelaties (BZK) Financiën (FIN)
 KVR10586.xml	 1999	 SP	 Vragen naar aanleiding van de studiedag over kindermishandeling op 20 oktober 1999 in Maastricht.	 Heeft u kennis genomen van het besprokene op de studiedag over kindermishandeling, 20 oktober te Maastricht? Klopt het dat per jaar 80 000 kinderen worden mishandeld, verwaarloosd en misbruikt en dat jaarlijks 80 kinderen overlijden ten gevolge van mishandeling? Bent u het eens met onderzoeker Willems dat consultatiebureaus kunnen vaststellen of de opvoeding bepaalde ouders boven het hoofd groeit? Zo ja, hoe gaat u ervoor zorgen dat consultatiebureaus ook voldoende mogelijkheden en ruimte hebben dit uit te voeren? Bent u met de onderzoeker van mening dat je risico-ouders steun en eventueel geld moet bieden omdat opvoeding een belangrijke investering in de maatschappij is? Zo ja, welke consequenties heeft dat voor uw beleid? Deelt u de mening van de onderzoeker dat ouders die hun kinderen mishandelen al in een vroeg stadium begeleid dienen te worden in het opvoedingsproces? Zo ja, hoe denkt u over het oprichten van opvoedkundige bureaus in de wijk? Bent u van mening dat de overheid genoeg verantwoordelijkheid neemt, mede gezien uw antwoord op eerdere vragen, dat elke situatie waarbij sprake is van (voortdurende) kindermishandeling onaanvaardbaar is? Zo ja, wat is uw reactie op de kritiek van professor J. Doek tijdens de genoemde studiemiddag dat de regering al 25 jaar alle verantwoordelijkheid afschuift op hulpverleners en andere betrokkenen? Bent u van plan de aanbevelingen van het VN-comité voor de rechten van het kind op te volgen om structurele maatregelen te nemen zoals het opzetten van een netwerk voor de opvang van ouders en kinderen en het invoeren van een meldplicht? Zo nee, welke argumenten heeft u hiervoor? Deelt u de mening van professor Van Dantzig dat de rechten van het kind zwaarder moeten wegen dan de privacy van gezinnen? Zo nee, waarom niet? Volkskrant, 21 oktober 1999 Gelderlander, 21 oktober 1999 Aanhangsel Handelingen, nr. 78, vergaderjaar 1999–2000.	 Ja. Nee, de genoemde aantallen zijn schattingen op grond van een extrapolatie van Amerikaanse onderzoeksgegevens naar de Nederlandse situatie; deze schattingen kunnen niet met onderzoeksgegevens van eigen bodem gestaafd worden. Extrapolatie van dezelfde onderzoeksgegevens zou volgens het NIZW betekenen dat er in ons land tenminste 50 000 kinderen per jaar slachtoffer zijn van mishandeling. Onderzoek onder alle huisartsen in Nederland geeft aan dat in 1996 in 40 gevallen vermoedelijk sprake was van kindermishandeling met dodelijke afloop. Over dit laatste onderzoek is uw Kamer geïnformeerd in het Standpunt Advies- en meldpunten kindermishandeling (1998). Het consultatiebureau heeft als laagdrempelige voorziening voor 0 tot 4-jarigen en hun ouders een belangrijke signalerende taak, met name voor het signaleren van risicokinderen. De jeugdgezondheidszorg 0 tot 4-jarigen is door de regelmatige contacten met bijna alle ouders en kinderen geschikt om juist kwetsbare groepen te bereiken. Het gaat er hierbij om dat bij de ondersteuning voor alle ouders de kwetsbare situaties extra aandacht krijgen. In het basispakket Jeugdgezondheidszorg is een groot aantal opvoedingsondersteunende activiteiten opgenomen. De Sectie Jeugdgezondheidszorg, onder voorzitterschap van mevrouw J. van der Giessen komt begin december 1999 met een advies over dit pakket. Ik zal hierop mijn standpunt bepalen. Voor een adequate signalering zijn uiteraard naast de consultatiebureaus ook andere actoren van belang, zoals scholen, huisartsen, peuterspeelzalen, kinderopvang en vrijwilligerswerk. Evenals de onderzoeker vind ik dat ouders die moeite hebben met het opvoeden van hun kinderen ondersteund moeten worden in het opvoedingsproces. In Nederland is geleidelijk een uitgebreid netwerk opgebouwd van voorzieningen op dit gebied, bijvoorbeeld de actoren die ik in mijn antwoord op vraag 3 noem. Alle ouders kunnen daar gebruik van maken. Op de diverse voorzieningen wordt een groot beroep gedaan. Toch worden de ouders die we willen bereiken vaak niet bereikt. De vraag is dan hoe deze ouders ertoe bewogen kunnen worden van het aanbod gebruik te maken. Het voorstel van de onderzoeker om ouders via het consultatiebureau opvoedgeld te laten aanvragen vind ik nu nog niet aan de orde. Ik ben van mening dat er nog veel winst te behalen valt met het laagdrempeliger en klantvriendelijker aanbieden van opvoedingsondersteuning. Ook zou vanuit de Raad voor de Kinderbescherming wat meer druk kunnen worden uitgeoefend om opvoedingsondersteuning te accepteren. Als bekend is wat er bij ouders aan vragen leeft kan daar veel beter op worden ingespeeld. Daarnaast moet opvoedingsondersteuning zo dichtbij mogelijk worden aangeboden, bij voorkeur in de eigen buurt. Zie voorts ook het antwoord op vraag 5. Ik ben het met de onderzoeker eens dat ouders die problemen hebben met het opvoeden, dus zeker ouders die hun kinderen mishandelen, zo vroeg mogelijk opvoedingsondersteuning moeten ontvangen. Dus waar mogelijk al bij de consultatiebureaus, die een zeer groot bereik hebben. Daarbij is essentieel dat opvoedingsondersteuning, in welke vorm dan ook, laagdrempelig en dichtbij in de buurt geboden kan worden. Het gaat er daarbij om, dat er samenhang is tussen de diverse voorzieningen, zodat zij een integraal aanbod kunnen doen. Deze maand start, op initiatief van mij en mijn collega van Justitie, in zeven steden een driejarig project opvoedingsondersteuning en ontwikkelingsstimulering (o.a. Communities that Care), dat gericht is op ouders en kinderen met een vergrote kans op opvoedingsrisico’s. Het project heeft tot doel een planmatige, wijkgerichte aanpak, waarin het woord «samenhang» centraal staat. Wat er al is in een wijk werkt over het algemeen goed. Daarom gaat het in dit project niet om een nieuwe voorziening, maar om een andere manier van werken: het beter inzetten en beter op elkaar afstemmen van de bestaande voorzieningen. Wanneer het project succesvol is zal de ontwikkelde methodiek aan alle gemeenten ter beschikking worden gesteld. De verantwoordelijkheid voor de opvoeding ligt in de eerste plaats bij de ouders. Wanneer ouders ondersteuning nodig hebben bij het opvoedingsproces komt de overheid in beeld. De overheid moet zich niet bemoeien met de inhoud van de opvoeding, maar moet wél de voorwaarden scheppen waaronder het opvoeden van kinderen kan slagen. Eén van die voorwaarden is het bieden van voldoende ondersteuning bij de opvoeding. Ik ben van mening dat het bestaande en ingezette beleid (zie het antwoord op de vorige vraag) op het gebied van opvoedingsondersteuning toereikend is, ook waar het ondersteuning betreft in geval van kindermishandeling. Iedere situatie van kindermishandeling is onaanvaardbaar. Dat is ook in het regeringsstandpunt Advies- en meldpunten kindermishandeling (augustus 1998) aangegeven. Daarin staat wat het inhoudelijk landelijk kader is ten aanzien van melden van (vermoedens van) kindermishandeling in Nederland. In het standpunt is ook aangegeven dat verankering nodig is in de wet. Het voorstel tot wijziging van de Wet op de jeugdhulpverlening in verband met de Advies- en meldpunten kindermishandeling (AMK’s) is inmiddels in concept gereed. In het standpunt is ook het implementatieplan op hoofdlijnen aangegeven. Er is inmiddels een landelijk dekkend netwerk van AMK’s. Die zijn er zowel voor burgers als voor hulpverleners, die bij de AMK’s niet alleen voor melding van kindermishandeling terecht kunnen maar ook voor advies en consult op dit terrein. Het extra geld dat de komende jaren voor AMK’s/bureaus jeugdzorg en capaciteitsuitbreiding beschikbaar komt (oplopend tot 110 miljoen in 2002) is een belangrijke basis voor het verder ontwikkelen van de AMK’s. Er zullen hierover resultaatafspraken worden gemaakt tussen de betrokken bestuurlijke partners. De provincies en grootstedelijke regio’s hebben de regie voor de AMK’s en zij moeten in hun plannen en in de regiovisies de AMK’s de juiste plek in het geheel geven. Van afschuiven van overheidsverantwoordelijkheid op hulpverleners en andere betrokkenen is derhalve geen sprake. Het verwijt van de heer Doek is niet terecht. De reactie op de aanbevelingen van het VN-comité inzake de rechten van het Kind is u toegezonden als bijlage bij de schriftelijke beantwoording door de Minister van Buitenlandse Zaken en de staatssecretaris van Justitie op vragen van de leden Hoekema en Albayrak over de Nederlandse rapportage met betrekking tot de naleving van het Kinderrechtenverdrag. De reactie op aanbeveling 17 van het comité, welke betrekking heeft op het tegengaan van kindermishandeling is opgesteld in overeenstemming met mijn departement. De regering onderkent hierin de noodzaak kinderen te beschermen tegen alle vormen van kindermishandeling. Wat het opzetten van een netwerk betreft verwijs ik naar mijn antwoorden op de vragen 4, 5 en 6. Over het invoeren van een meldplicht doet het VN-comité geen aanbeveling, maar ik wil daar wel het volgende over zeggen. In de voorgenomen wijziging van de Wet op de jeugdhulpverlening in verband met de AMK’s, die nu in concept gereed is, wordt de geheimhoudingsplicht van artsen opgeheven waar het verstrekken van inlichtingen betreft door een hulpverlener aan een AMK, indien dit kennelijk nodig is teneinde ernstig nadeel voor een minderjarige te voorkomen. In de Wet op de jeugdhulpverlening wordt een extra uitzondering op de geheimhoudingsplicht voorgesteld naast die, welke al in artikel 457, eerste lid, laatste volzin van Boek 7 van het Burgerlijk Wetboek is opgenomen. Hiermee behoeft de hulpverlener voor het melden van kindermishandeling bij een AMK geen inbreuk meer te maken op zijn geheimhoudingsplicht. Deze inbreuk kan overigens ook thans al worden gemaakt als het belang van de melding groter is dan het met de geheimhouding gediende belang. Een hulpverlener heeft in de huidige situatie echter te maken met een conflict van plichten, waarbij een keuze moet worden gemaakt tussen het handhaven van de geheimhoudingsplicht en het voortduren van de situatie waarin de jeugdige zich bevindt. Het wetsvoorstel brengt met zich mee, dat de hulpverlener bepaalt wanneer er sprake is van ernstig nadeel voor een minderjarige. Op deze wijze blijft de hulpverlener zelf verantwoordelijk voor het melden van (vermoedens) van kindermishandeling. Deze opzet is meer in overeenstemming met de vertrouwensrelatie die een arts heeft met zijn patiënt en zal naar verwachting minder schade toebrengen aan de vertrouwensrelatie dan het opnemen van een meldplicht. Minister Borst zal de Gezondheidsraad advies vragen over het medisch beroepsgeheim, in de volle breedte van het medisch handelen. Er zijn situaties denkbaar van verwerken van persoonsgegevens waarin het belang van het kind zwaarder weegt dan de privacy van anderen. In de wijziging van de Wet op de jeugdhulpverlening met betrekking tot AMK’s is die situatie benoemd waar het kindermishandeling betreft.	 Volksgezondheid, Welzijn en Sport (VWS)
 KVR10587.xml	 1999	 PvdA	 Vragen naar aanleiding van het bericht ''Woningbouw in Saendelft gekortwiekt'' in Cobouw van 22 oktober 1999 waarin staat dat lineoleumfabrikant Forbo Krommenie ten koste van de woningbouw op de locatie Saendelft, acht hectare grond koopt van de Gemeenschappelijke Exploitatie Maatschappij, waarbij de helft van de grond de functie bedrijventerrein gaat krijgen, waardoor een aantal kopers van nieuwbouwwoningen zijn gedupeerd.	 Heeft u kennisgenomen van het bericht «Woningbouw in Saendelft gekortwiekt», waarin staat dat linoleumfabrikant Forbo Krommenie ten koste van de woningbouw op de locatie Saendelft, acht hectare grond koopt van de Gemeenschappelijke Exploitatie Maatschappij, waarbij de helft van de grond de functie bedrijventerrein gaat krijgen? Bent u op de hoogte van het gegeven dat 110 van de 290 gerealiseerde woningen op die locatie reeds waren verkocht? Op welke wijze is de eigenaren hun nieuwe bezit ontzegd? Zijn er voor de gedupeerde kopers adequate maatregelen getroffen om het verlies van hun nieuwbouwwoning te compenseren? Welke zijn deze maatregelen? Zijn deze in overleg met de gedupeerden genomen? Bent u van mening dat de oplossing een aanvaardbaar evenwicht vormt tussen de belangen van wonen en werken? Wat zal er gebeuren met de gerealiseerde woningen? Cobouw, 22 oktober 1999	 Ja. Ja. Overigens zijn de in het door u aangehaalde artikel genoemde 290 woningen nog niet gerealiseerd, maar is een deel daarvan in aanbouw. In alle koopcontracten is opgenomen «dat de verkoper het contract kan ontbinden zolang de bouwvergunning niet onherroepelijk is». Op dit moment is definitieve goedkeuring van het bestemmingsplan (en daarmee het onherroepelijk zijn van bouwvergunningen) afhankelijk van de uitspraak van de Raad van State. Forbo heeft immers tegen het bestemmingsplan (en de in dat kader afgegeven bouwvergunningen) bezwaar gemaakt. Indien de Raad van State een deel van het bestemmingsplan (naar aanleiding van het compromis tussen gemeente en Forbo) afkeurt, kunnen de verkopers de contracten voor dat deel van de woningen eenzijdig ontbinden. De gemeente Zaanstad werkt op dit moment aan een compensatieregeling en zal dit op korte termijn aan de gedupeerden bekendmaken. De gemeente Zaanstad zal de gedupeerden voorstellen te worden gecompenseerd met woonbonnen ter waarde van 20% van de koopprijs van de oorspronkelijke woning en voorrang bij het zoeken naar een woning elders in het plangebied. Dit onder voorbehoud van goedkeuring door gemeenteraad en de bouwers. Op dit moment wordt door de gemeente Zaanstad gewerkt aan een voor alle betrokken partijen evenwichtige en aanvaardbare oplossing van de gerezen problematiek. Het is uiteindelijk de gemeenteraad van Zaanstad die oordeelt of de gekozen oplossing een aanvaardbaar evenwicht vormt tussen de belangen van wonen en werken. De in aanbouw zijnde woningen (zie ook mijn antwoord op vraag 2) zullen worden gesloopt en indien mogelijk zullen materialen worden hergebruikt.	 Volkshuisvesting, Ruimtelijke Ordening en Milieubeheer
 KVR10588.xml	 1999	 PvdA	 Vragen naar aanleiding van het bericht in Trouw van 21 oktober 1999 over weekmakers in kinderspeelgoed.	 Hebt u het bericht gelezen inzake weekmakers in kinderspeelgoed? Heeft de staatssecretaris van Volksgezondheid, Welzijn en Sport in juni 1997 de (speelgoed) handel verzocht geen speelgoed van zacht PVC meer te verkopen, naar aanleiding van onderzoek van de Deense Keuringsdienst van Waren, waarin werd vastgesteld dat de weekmakers, ftalaten, uit PVC speelgoed vrij kunnen komen? Zijn deze bevindingen van de Deense Keuringsdienst van Waren in de afgelopen twee jaar onderschreven door nieuwe en door Wetenschappelijke Commissie van de Europese Commissie (CSTEE)? Kan blootstelling aan ftalaten onder andere schadelijke effecten hebben op lever en nieren? Is het waar dat de industrie sinds juni 1997 tijd heeft gekregen om onderzoek te doen naar de uitloging van ftalaten uit PVC speelgoed? Wat is het resultaat van dit onderzoek? Is dit onderzoek door de CSTEE negatief beoordeeld? Bent u op de hoogte van de conclusie van de CSTEE dat «the CSTEE does not accept this method for testing of plasticer migration from toys»? Bent u voornemens om de methode van TNO te gebruiken voor een regeling via de Warenwet ondanks de bevindingen van de CSTEE en het ontbreken van steun van onder andere de Consumentenbond? Zo ja, hoe verhoudt deze beslissing zich tot het feit dat in Zweden, Finland, Duitsland, Griekenland, Oostenrijk en Denemarken weekmakers in kinderspeelgoed zijn verboden? In hoeverre wordt nu nog steeds zacht PVC speelgoed in Nederland in de handel gebracht? Bent u van plan maatregelen te nemen die voorkomen dat zacht PVC speelgoed tijdens de periode vóór de komende feestdagen in de winkels ligt? Zo neen, waarom niet? Trouw, 21 oktober 1999	 Ja. Het door u bedoelde verzoek had betrekking op zacht kunststof speelgoed bedoeld voor zeer jonge kinderen. Het verzoek werd ingegeven door het feit dat volgens de door de Inspectie Gezondheidsbescherming, Waren & Veterinaire Zaken (I W&V) gebruikte meetmethode voor de bepaling van de afgifte van weekmakers, bij een aantal speelgoedjes de dagelijks toelaatbare inname (TDI, Tolerable Daily Intake) voor weekmakers in deze speelgoedjes tijdelijk zou kunnen worden overschreden. De TDI is de grens waaronder bij levenslange dagelijkse blootstelling aan een bepaalde stof, effecten op de gezondheid van de mens niet te verwachten zijn. Deze door de IW&V geconstateerde mogelijke overschrijding van de TDI leverde naar het oordeel van het RIVM geen onmiddellijk gevaar voor de gezondheid van de hiermee spelende kinderen op. Omdat er onvoldoende wetenschappelijke aanwijzingen waren om op basis van Warenwettelijke bepalingen tot interventies te komen (de daarvoor benodigde gevaarszetting was niet aannemelijk te maken) werd het meergenoemd verzoek aan het bedrijfsleven gedaan. Voor een meer gedetailleerde weergave van de bovenomschreven gang van zaken, wil ik u verwijzen naar de vragen van de leden Augusteijn-Esser en Van Vliet over deze kwestie en de daarop gegeven antwoorden van de regering (Aanhangsel Handelingen, nr. 1191, vergaderjaar 1997–1998). De vaststelling dat weekmakers uit PVC-speelgoed kunnen vrijkomen is inderdaad bevestigd in ander onderzoek. De mate waarin dat het geval is bleek echter al spoedig sterk te variëren afhankelijk van de toegepaste meetmethode. Het Deense onderzoek en de daarin gevonden afgiftewaarden bleken in dat verband trouwens kwantitatief niet door andere laboratoria te reproduceren. Het Wetenschappelijke Comité voor Toxiciteit, Ecotoxiciteit en Milieu (SCTEE) constateerde dan ook in april 1998 dat een geharmoniseerde realistische testmethode noodzakelijk was. Naar aanleiding van de bevindingen (meetresultaten) van de Deense overheid, werden medio 1997 door de IW&V metingen gedaan aan bedoeld speelgoed resulterend in het verzoek aan het bedrijfsleven als vermeld in het antwoord op vraag 2. TNO kwam in een in opdracht van het bedrijfsleven uitgevoerde studie echter tot de conclusie dat de door de IW&V gevonden afgiftewaarden een aanzienlijke overschatting zouden inhouden van de werkelijke afgifte van bedoelde weekmakers door sabbelen en zuigen. TNO was van mening dat de door de IW&V gehanteerde meetmethode geen realistische simulatie van het sabbelende en zuigende kind zou zijn. Voor een zelfs tijdelijke overschrijding van de TDI hoefde volgens TNO niet te worden gevreesd. Duidelijk werd dat de te hanteren meetmethode bepalend is voor de vraag of gezondheidseffecten wel of niet kunnen worden uitgesloten. Uit de bovenstaande bevindingen werd tevens duidelijk dat een nationale of internationale gevalideerde meetmethode die in staat zou zijn tot een betrouwbare weergave van de werkelijke afgifte door sabbelen en zuigen, ontbrak. Alleen door middel van een dergelijke meetmethode zou het mogelijk zijn onderbouwd vast te stellen of en welk overheidsoptreden noodzakelijk en gerechtvaardigd is jegens meergenoemd speelgoed. Daarom werd in het najaar van 1997 door de toenmalige Staatssecretaris van Volksgezondheid, Welzijn en Sport besloten tot de oprichting van de zogenaamde Consensusgroep onder voorzitterschap van het RIVM. Deze groep werd belast met het voorstellen van een realistische en reproduceerbare meetmethode. Voor de bevindingen van deze groep en mijn beleidslijn ter zake, wil ik u verwijzen naar de vragen van het lid Weekers en de daarop door de regering gegeven antwoorden (Aanhangsel Handelingen, nr. 212, vergaderjaar 1998–1999). Of ftalaten schadelijke effecten kunnen hebben hangt af van de hoogte van de blootstelling. Indien de TDI («tolerable daily intake») niet wordt overschreden, zijn geen effecten te verwachten. De ftalaat die in zacht PVC-kinderspeelgoed wordt toegepast, DINP, kan bij overschrijding van de TDI schadelijke effecten op de lever en nieren hebben. Voor het antwoord op deze vraag wil ik u verwijzen naar de antwoorden van de regering op de vragen van de leden Augusteijn-Esser en Van Vliet (Aanhangsel Handelingen. nr. 1191, vergaderjaar 1997–1998) en het lid Weekers (Aanhangsel Handelingen, nr. 212, vergaderjaar 1998–1999 en Aanhangsel Handelingen. nr. 1029, vergaderjaar 1998–1999) en de antwoorden van de regering op de vragen van de vaste commissie voor VROM over de Eindrapportage «acties uit de chloorketenstudie» (Kamerstuk 26 200 XI, vergaderjaar 1998–1999). De in september 1998 door de Consensusgroep voorgestelde meetmethode (RIVM rapport nr. 613320002, September 1998 «Phtalate release from soft PVC baby toys. Report from the Dutch Consensusgroup») is op mijn verzoek door TNO gevalideerd door middel van een Europees ringonderzoek waaraan een vijftal Europese laboratoria hebben deelgenomen waaronder een laboratorium van de IW&V (TNO report V99.598, May 1999. Validation of the method «Determination of DINP in saliva simulant»). In zijn opinie van 28 september jongstleden stelt het CSTEE na bestudering van het genoemde TNO validatierapport, dat de door de Consensusgroep ontwikkelde meetmethode onbruikbaar is. De methode zou indien zij wordt gebruikt door verschillende laboratoria volgens het CSTEE, wijzend op het TNO validatierapport, te grotere variaties in meetresultaten opleveren om betrouwbaar te kunnen zijn. Een door mij voorgestane wettelijke regeling waarin maximale van de TDI afgeleide afgiftewaarden voor weekmakers zijn opgenomen, zou met een dergelijke onbetrouwbare meetmethode zinledig zijn. In de praktijk zou men immers niet met zekerheid kunnen vaststellen of een bepaald speelgoedje aan de gestelde afgiftewaarde voldoet. Ondanks de opinie van het CSTEE was ik voornemens de meergenoemde meetmethode te gebruiken voor een Warenwetregeling waarin maximale afgiftewaarden voor weekmakers worden voorgeschreven. De door het CSTEE als te groot gekwalificeerde variatie in meetresultaten is namelijk niet meer dan gebruikelijk indien verschillende laboratoria een en dezelfde meetmethode hanteren. In dat verband wijs ik op bijvoorbeeld de Europese wettelijke eisen met betrekking tot de maximaal toegestane afgifte van zware metalen in speelgoed. Voor het meten van die afgifte wordt in de betrokken Europese wetgeving (richtlijn 88/378/EEG, juncto de Europese geharmoniseerde veiligheidsnorm voor speelgoed, de EN 71, deel 3), een meetmethode voorgeschreven met een beduidend grotere variatie in meetresultaten. Deze meetmethode wordt binnen de gehele EU gehanteerd en wordt door geen enkele EU-lidstaat als onbruikbaar ervaren. Een en ander kan worden verklaard door het feit dat de onvermijdelijke variaties in meetresultaten worden verdisconteerd in de wettelijk toegestane maximale afgiftewaarden. Deze zijn zodanig streng dat wordt voorkomen dat speelgoed ten onrechte als gevolg van de variaties, als veilig worden beschouwd. Derhalve beschouw ik de grote variatie in meetresultaten dan ook niet als een struikelblok voor de totstandbrenging van een Warenwetregeling. Recentelijk is echter bekend geworden dat de Europese Commissie in aansluiting op de door het SCTEE uitgebrachte opinie van 28 september, een voorstel houdende een onmiddellijk verkoopverbod van bedoeld speelgoed ter goedkeuring aan de lidstaten verenigd in het Urgentie Comité zal voorleggen. Het comité komt op 22 november bijeen. Alhoewel ik van mening ben dat de door mij voorgestane aanpak een adequate bescherming van het spelende kind waarborgt, zal ik het voorstel van de Europese Commissie steunen. Mijn besluit wordt ingegeven door de wens om thans zo spoedig mogelijk tot een uniform niveau van gezondheidsbescherming binnen de EU te komen. In twee surveys gericht op de aanwezigheid van PVC in speelgoed voor alle leeftijden, trof de Consumentenbond in 1996 in 21 van de 108 artikelen (19%) PVC aan en in 1997 in 24 van de 97 (25%). Bij de laatste survey was de bemonstering selectief, dat wil zeggen gericht op het bemonsteren van zoveel mogelijk PVC in speelgoed voor alle leeftijden. Uit laboratoriumonderzoek door de Inspectie W&V bleek dat 6 van de 19 (32%) in 1997 gericht bemonsterde stuks babyspeelgoed van PVC waren. De Consumentenbond publiceerde in 1997 in de Consumentengids de resultaten van een bemonstering van bijtringen. Van de 28 producten bleken er met de vlamtest 7 (25%) van PVC te zijn. Vanaf 1998 is niet meer onderzocht of, en in welke mate er PVC babyspeelgoed in Nederland in de handel is.	 Volksgezondheid, Welzijn en Sport (VWS)
 KVR10589.xml	 1999	 PvdA	 Vragen naar aanleiding van het bericht ''Dansers dupe van Vreemdelingenwet'' in de Volkskrant van 23 september 1999 dat freelancers met kortlopende contracten, afkomstig uit landen buiten de EU, in de knel komen als gevolg van de invoering van de koppelingswet in combinatie met de aanscherping van het mvv-vereiste, indien zij niet tijdig voor de afloop van hun tijdelijke arbeidscontract zekerheid hebben over een volgend arbeidscontract.	 Hebt u kennisgenomen van het krantenbericht waarin wordt aangegeven dat freelancers met kortlopende contracten, afkomstig uit landen buiten de Europese Unie, in de knel komen als gevolg van de invoering van de koppelingswet in combinatie met de aanscherping van het mvv-vereiste, indien zij niet tijdig voor de afloop van hun tijdelijke arbeidscontract zekerheid hebben over een volgend arbeidscontract? Hoe beoordeelt u de stelling dat de strenge eisen van het vreemdelingenbeleid niet sporen met de praktijk van de arbeidsmarkt voor bijvoorbeeld freelancers in de danssector waar het gebruikelijk is om uit financiële overwegingen kortlopende en niet opeenvolgende contracten aan te bieden? Welke mogelijkheden ziet u om op korte termijn een oplossing te vinden voor de hierboven genoemde problematiek en bent u bereid de Kamer daarover te berichten? Op welke wijze belemmert de werking van de koppelingswet uw beleidsdoelstellingen in het cultuurbeleid, zoals grotere betrokkenheid van allochtonen en internationale wisselwerking? Volkskrant, 23 september 1999: «Dansers dupe van Vreemdelingenwet»	 Ja. Allereerst wil ik er op wijzen dat het krantenbericht een aantal onduidelijkheden bevat. Zo is het niet juist dat freelancers in de danssector voorheen in de overbruggingsperiode tussen twee contracten een beroep konden doen op een uitkering, die tevens recht gaf op een tijdelijke verlenging van hun verblijfsvergunning. De omstandigheid dat een beroep kon worden gedaan op een uitkering gaf, anders dan in het artikel wordt gesteld, geen recht op een tijdelijke verlenging van de verblijfsvergunning. Ook na de invoering van de Koppelingswet geeft de toekenning van aanspraken geen recht op verblijf als bedoeld in artikel 1b Vreemdelingenwet. Voorts moeten twee situaties worden onderscheiden. De eerste betreft freelancers in de danssector die op basis van aaneengesloten arbeidscontracten in Nederland werkzaam zijn. De tweede situatie ziet op freelancers in de danssector die niet op basis van aaneengesloten arbeidscontracten in Nederland werkzaam zijn. Voor de laatste groep kan een probleem ontstaan als de arbeidsovereenkomst wordt beëindigd. Als zij op enig moment in de toekomst een nieuwe arbeidsovereenkomst willen aangaan zullen zij in het land van herkomst een machtiging tot voorlopig verblijf (mvv) moeten aanvragen. De verplichting om in het land van herkomst een mvv aan te vragen stelt de Nederlandse overheid in staat te onderzoeken of aan alle voor toelating gestelde vereisten wordt voldaan. In zijn algemeenheid geldt dat het verblijf van dansers met kortlopende arbeidscontracten wordt beëindigd op het moment dat zij te laat een aanvraag om verlenging van de geldigheidsduur van de aan hen verleende vergunning tot verblijf indienen. Dit geldt overigens niet alleen voor dansers, maar voor alle vreemdelingen die niet tijdig een aanvraag om verlenging van de geldigheidsduur van de verleende vergunning tot verblijf indienen. Een te laat ingediende aanvraag om verlenging van de geldigheidsduur van de verleende vergunning tot verblijf wordt immers aangemerkt als een aanvraag om eerste toelating. Hiervoor geldt onverkort het mvv-vereiste. Indien tijdig een aanvraag om verlenging van de geldigheidsduur wordt ingediend, wordt de vreemdeling aangemerkt als voortgezet verblijver, hetgeen betekent dat gedurende de vervolgprocedure het recht op voorzieningen blijft bestaan. Voor de invoering van de Koppelingswet kon een vreemdeling tot zes maanden na het verstrijken van de geldigheidsduur van de verleende vergunning tot verblijf een aanvraag om verlenging indienen. Deze aanvraag om verlenging werd nog als tijdig aangemerkt. Bovendien kwam de vreemdeling na het verstrijken van de geldigheidsduur van de verleende vergunning tot verblijf in aanmerking voor voorzieningen. Ook als niet tijdig om verlenging van de verblijfsvergunning was verzocht. Met de invoering van de Koppelingswet is deze termijn van zes maanden komen te vervallen en dient een aanvraag om verlenging tijdig in de zin van artikel 79 Vreemdelingenbesluit te worden ingediend. Er wordt derhalve veel belang gehecht aan een tijdige aanvraag om verlenging. Ook de voorzieningen waarop de vreemdeling aanspraak kan maken zijn gekoppeld aan een tijdige aanvraag om verlenging. De omstandigheid dat, gelet op de praktijk van de arbeidsmarkt, bijvoorbeeld aan freelancers in de danssector uit financiële overwegingen kortlopende en niet opeenvolgende contracten worden aangeboden, is een doelbewuste keuze van zowel de werkgever als de werknemer welke de hiervoor geschetste gevolgen met zich meebrengt. Deze problematiek zal bij de evaluatie van het mvv-vereiste worden betrokken. Uiteraard wordt de ruimte waarbinnen mijn beleidsvoornemens tot uitvoering moeten komen bepaald door de grenzen die de bestaande wetgeving stelt. Meer concreet zullen mijn beleidsdoelstellingen met betrekking tot de grotere betrokkenheid van allochtonen en de «internationale wisselwerking» dan ook gerealiseerd dienen te worden binnen de mogelijkheden die de bestaande wetgeving ten aanzien van vreemdelingen op dit moment biedt. Het is in ieder geval niet de bedoeling van mijn ambtgenoot van het Ministerie van Onderwijs, Cultuur en Wetenschappen de huidige situatie met betrekking tot de positie van uit het buitenland afkomstige dansers aan te grijpen om te pleiten voor een aanpassing van de huidige wetgeving.	 Justitie
 KVR1059.xml	 1995	 VVD	 	 Hebt u kennis genomen van een recente tv-uitzending over de veiligheid van de zoute veerdiensten? Deelt u de mening, dat de suggestie, als zou de veiligheid op onze zoute veren duidelijk te wensen overlaten, onjuist is? Hoe beoordeelt u de scherpe uitspraken van de Scheepvaartinspektie in genoemd tv-programma, uitsluitend op grond van waarnemingen van derden, over op de veerboten aanwezige situaties, die onmiddellijk zouden moeten worden gewijzigd? Heeft de Inspektie, op basis van deze waarnemingen van derden, de betrokken rederijen schriftelijk vragen gesteld? Hebben die vragen weinig of niets van doen met de nieuwe veiligheidseisen per 1 januari 1995? Is het juist niet de taak van de Scheepvaartinspektie om na te gaan of de bootdiensten conform de regels worden uitgevoerd? Indien vraag 4 bevestigend wordt beantwoord, welke bevindingen heeft de Scheepvaartinspektie laatstelijk gerapporteerd over de bedoelde bootdiensten? Bent u bereid de Kamer nader te informeren over de veiligheidssituatie op de zoute veerdiensten en met name de rol van de Inspektie daarbij? Zo ja, op welke termijn kan die informatie tegemoet worden gezien? Brandpunt op 8 januari j.l	 Ik heb kennis genomen van de genoemde tv-uitzending. De suggestie van KRO-Brandpunt, als zou de veiligheid op onze Zoute Veren duidelijk te wensen overlaten, deel ik beslist niet. De uitspraken van de Scheepvaartinspectie in genoemd tv-programma zijn gedaan naar aanleiding van op 5 januari jl. aan de Scheepvaartinspectie getoond video-materiaal. Naar aanleiding van de getoonde videobeelden over de borgringen op de kisten met de reddingsvesten is, aangezien de meningen van de inspecteurs over een dergelijk onderwerp onderling verschillen, de toepassing van de borgringen aan boord van een schip waar deze ringen waren aangebracht, onderzocht. Bij controle ter plaatse is vastgesteld dat de bedoelde borgringen snel zijn te verwijderen. In overleg tussen de directies van de Zoute Veren en de Scheepvaartinspectie zal worden nagegaan of voor het probleem ten aanzien van passagiers, die tijdens de overtocht in de auto willen blijven zitten, een oplossing kan worden gevonden. Overigens wordt betreurd dat door de uitspraken van de Scheepvaartinspectie in bedoelde uitzending ten onrechte de indruk is ontstaan als zou de veiligheid aan boord van de Zoute Veren onvoldoende zijn. De Scheepvaartinspectie heeft aan de directies van de betreffende Zoute Veren-rederijen op basis van de door derden gedane waarnemingen schriftelijk vragen gesteld. Deze vragen hebben weinig van doen met de technische veiligheidseisen die voor de Zoute Veren met ingang van 1 januari 1995 in werking zijn getreden. Het is inderdaad de taak van de Scheepvaartinspectie om toezicht te houden op de naleving van de gestelde technische veiligheidseisen. Recente bevindingen van de Scheepvaartinspectie hebben niet geleid tot uitspraken over onveilige situaties aan boord. De Zoute Veren zijn zeer veilige schepen. Ik verwijs u naar het antwoord op vraag 3. Ik zal de Tweede Kamer eind februari 1995 de nodige informatie doen toekomen over de veiligheidssituatie op de Zoute Veerdiensten, alsmede over de gemaakte afspraken tussen de Scheepvaartinspectie en de directies van de Zoute Veren.	 Verkeer en Waterstaat
 KVR10591.xml	 1999	 GroenLinks	 Vragen over het feit dat de regeling remedial teaching uit de Wet op het voortgezet onderwijs (WVO) de preventieve aanpak van (leer)problemen als dyslexie uitsluit en zich beperkt tot een kortstondige ingreep. Deze vragen dienen ter aanvulling op eerdere vragen terzake van het lid Van Bommel (Aanh. Hand. II, 1999-2000, nr. 143).	 Waarom is het noodzakelijk, zoals de regeling remedial teaching uit de Wet voortgezet Onderwijs stelt, dat een leerling al een grote achterstand in leervorderingen heeft opgelopen voor ingegrepen kan worden? Waarom is een preventieve aanpak uitgesloten? Waarom is de regeling beperkt tot een kortstondige ingreep terwijl de gevolgen van dyslexie vaak een langdurig karakter hebben? Waarom kan de vergoeding slechts worden verstrekt wanneer de hiervoor bedoelde achterstand bij het ontbreken van remedial teaching niet anders kan worden opgeheven dan door plaatsing in het special onderwijs of het voortgezet speciaal onderwijs en (dus) niet binnen het reguliere onderwijsaanbod van de school? Deelt u de mening dat het effect van de bovengenoemde bepalingen is dat betrokken leerlingen gedwongen worden onder hun capaciteiten te werken, binnen het speciaal onderwijs dan wel op een schooltype dat lager is dan op grond van hun leercapaciteiten mogelijk zou zijn? Deelt u de mening dat het een verspilling van talent en een ongewenste vorm van uitsluiting is om leerlingen te dwingen voor een lager schooltype te kiezen wanneer met een goede en gerichte behandeling deze leerlingen hun talenten wel optimaal kunnen ontplooien? In hoeverre zijn de beschikbare middelen voor de regeling remedial teaching op dit moment toereikend? Wat zouden de financiële gevolgen zijn van een verruiming van de regeling? Ziet u mogelijkheden om de regeling remedial teaching op de bovengenoemde punten te verbeteren en de beschikbare middelen te verruimen?	 Van meetaf – de regeling Vergoeding remedial teaching VO/J/MP-457 is voor het eerst in het najaar van 1988 gepubliceerd – wordt ervan uitgegaan dat scholen in het algemeen ook kinderen met (leer)problemen moeten kunnen begeleiden. De preventieve aanpak wordt derhalve van de school verwacht. Pas als blijkt dat het probleem niet binnen de reguliere onderwijskaders kan worden opgeheven, kan een beroep gedaan worden op de regeling vergoeding remedial teaching. In het algemeen geldt dat een leerling in het type onderwijs wordt geplaatst waarvan aangenomen mag worden dat de leerling dit op grond van al zijn of haar eigenschappen met succes kan doorlopen. Leerlingen met dyslexie van wie deskundigen menen dat voor hen met specifieke interventies, binnen het kader van de regeling, uitzicht bestaat op het met succes doorlopen van het gekozen schooltype, komen in aanmerking voor toepassing van de regeling. De remediale begeleiding moet daarbij passend van aard zijn. Blijkt bij een aanvraag dat er sprake is van een zodanig structureel probleem dat deze hulp geen oplossing biedt, dan wordt niet voldaan aan de grondslag van deze regeling en zal voor de betreffende leerling een andere oplossing gezocht moeten worden. Dit is het gevolg van de grondslag van de regeling. Zie mijn antwoord onder vraag 2. Ja, ik deel die mening. Voor de toepassing van de thans geldende regeling zijn voldoende middelen beschikbaar. De afwijzing van aanvragen heeft dan ook niet te maken met een tekort aan middelen, maar met het niet voldoen aan de voorwaarden zoals die in de regeling staan vermeld. Verruiming van de regeling is alleen zinvol met wijziging van de grondslag. In lijn met mijn antwoord op vraag 5 ben ik bereid binnen het vigerende financiële kader van de thans geldende regeling verruiming mogelijk te maken. De bedoelde bepaling kan dan als criterium vervallen. Ten minste zal dan wel door deskundigen een verklaring afgegeven moeten worden dat er gelet op (en binnen) de regeling voorzieningen mogelijk zijn, bedoeld om de leerling toch met succes het gekozen schooltype te laten doorlopen. Ik merk daarbij op dat deze bepaling een gedateerde is als gevolg van in 1990 ontwikkelde jurisprudentie (zie de toelichting bij Artikel 2, onderdelen c en d van de regeling VO/AVV/AOB-91034110, 30 juni 1991) die thans achterhaald is. Ik ben voornemens de onderhavige regeling op dit punt met ingang van het schooljaar 2000/2001 te verruimen. Tevens ben ik bereid de regeling zo te moderniseren dat scholen onder de eigen verantwoordelijkheid maatregelen kunnen treffen die hiervoor passend geacht worden. Ik zal daarbij ook rekening houden met de expertise (Commissie dyslexie) uit de sector Primair Onderwijs op het punt van de aansluiting met het voortgezet onderwijs. Zie mijn antwoord onder vraag 6.	 Onderwijs, Cultuur en Wetenschappen (OCW)
 KVR10593.xml	 1999	 GroenLinks	 GFT: groente-, fruit- en tuinafval.	 Beschikt u inmiddels over het definitieve Raadsvoorstel van de gemeente Groningen en alle daarbij horende inhoudelijke informatie inzake het afschaffen van de gescheiden gft-inzameling bij meer dan de helft van de aansluitingen? Deelt u de mening van de Regionaal Inspecteur Milieuhygiëne die in een brief van 26 juli jl. «het gepresenteerde voornemen onvoldoende gemotiveerd acht»? Zo ja, welke consequenties verbindt u hieraan? Zo neen, waarom niet? Deelt u tevens de mening van het Afval Overleg Orgaan «dat het voorstel in strijd is met de doelstelling van het afvalbeleid» (brief van 22 september jl. aan Groningen)? Zo ja, welke consequenties verbindt u hieraan? Zo neen, waarom niet? Heeft u inzicht in de meerkosten van de gescheiden inzameling? Is de stelling van de meerkosten voldoende en objectiveerbaar onderbouwd? Wat zijn de meerkosten in absolute zin? Wat is uw milieuhygiënisch eindoordeel over het voorstel mede gezien het gegeven dat de organisch natte fractie altijd te veel zware metalen zal bevatten en dat het dus nooit voor compost of ander hoogwaardig hergebruik geschikt zal zijn? Is het juist dat het digestaat tot nader order moet worden verbrand en dat dit de energiewinst van de vergisting teniet doet? Deelt u de mening dat hier niet sprake is van een uitzondering voor «een deel van de gemeente» (zoals voorzien in de Wet milieubeheer) gezien het feit dat het afschaffen van de gescheiden gft-inzameling meer dan de helft van de aansluitingen betreft en dat dit percentage bij andere gemeenten waar sprake is van niet-gescheiden inzameling veel kleiner is? Klopt het dat het Gronings gft van redelijke kwaliteit is? Klopt het tevens dat al lang geen gerichte voorlichting meer heeft plaatsgevonden? Deelt u de mening dat voorlichting de kwaliteit van het gft kan verhogen? Kunt u juridische helderheid geven over de bevoegdheden die u heeft in een dergelijke procedure en kunt u daarbij ingaan op het instrument van de aanwijzing? Onder welke voorwaarden bent u bereid gebruik te maken van uw regulerende bevoegdheid? Bent u bereid deze vragen vóór de behandeling van de begroting van VROM in de Kamer te beantwoorden?	 Ja. Ja, ik deel de mening van de Regionaal Inspecteur Milieuhygiëne, getuige ook mijn brief van 16 juli jl. (MBA/99187540) aan Burgemeester en Wethouders van de gemeente Groningen, waarvan ik u bij brief van 16 juli jl. (MBA/99187542) een afschrift heb gezonden. Het betrof hier overigens niet het definitieve voorstel, maar een voornemen. Dit voornemen van de gemeente Groningen was voor mij aanleiding op 6 september jl. in overleg te treden met Burgemeester Wallage en Wethouder Paas. Hierbij is afgesproken in een overleg met deskundigen van de gemeente Groningen en mijn departement, de wederzijds ter beschikking staande technische, economische en milieuhygiënische achtergrondgegevens met betrekking tot verschillende inzamelings- en verwerkingsopties voor GFT-afval, met elkaar te confronteren. Het betreffende overleg heeft op 28 oktober jl. plaatsgevonden. Bijgevoegd vindt u een afschrift van mijn brief van 8 november jl. die ik naar aanleiding van de uitkomsten van het deskundigenoverleg aan Wethouder Paas heb gezonden. Ja. Hier wordt overigens specifiek gedoeld op de beargumentering op basis van de in Groningen operationele mechanische scheidings- en vergistingsinstallatie. Omdat deze installatie niet bijdraagt aan het hergebruik van GFT-afval middels verwerking tot compost, is deze installatie geen gelijkwaardig alternatief voor gescheiden inzamelen en composteren. Bovenstaande is door mijzelf en mijn medewerkers benadrukt in de correspondentie en gesprekken met de gemeente Groningen. Dit heeft ertoe geleid dat de gemeente Groningen in het definitieve voorstel een aantal wijzigingen heeft aangebracht. Gezien de gevolgen die een onjuiste en onvolledige onderbouwing van een voorstel tot gedeeltelijke beëindiging in één gemeente kan hebben voor het draagvlak voor gescheiden inzameling van GFT-afval in zijn algemeenheid, betreur ik het dat de gemeente Groningen niet vanaf het begin zorgvuldiger met dit onderwerp is omgegaan. De analyse van de kostengegevens was onderwerp van het genoemde deskundigen-overleg. Geconcludeerd is dat in de huidige situatie de kosten voor gescheiden inzameling in delen van de gemeente Groningen hoger zijn dan voor integrale inzameling. Uit het onderzoek naar de kosten dat de gemeente heeft laten uitvoeren, blijkt dat het in de betreffende wijken in de gemeente Groningen in absolute zin gaat het om f 655,– per ton voor gescheiden inzamelen/composteren en f 363,– per ton voor integraal inzamelen/mechanisch scheiden/vergisten. Nadrukkelijk dient te worden opgemerkt dat het hier een momentopname betreft. ln de toekomst kunnen wijzigingen ontstaan, bijvoorbeeld door de verhoging van de belasting op het storten van brandbaar afval per 1 januari 2000 en de voorgenomen invoering van een belasting op restafval vanaf 2001. De verwerking van GFT-afval door middel van gescheiden inzamelen/composteren heeft nog steeds mijn voorkeur. Mechanisch scheiden/vergisten is geen gelijkwaardig alternatief, omdat deze techniek, om redenen zoals in de vraag genoemd, niet leidt tot hergebruik van GFT-afval. Het digestaat moet inderdaad worden verbrand of bij gebrek aan verbrandingscapaciteit worden gestort. Er zijn op dit moment onvoldoende praktijkgegevens beschikbaar om vast te stellen in hoeverre mechanisch scheiden/vergisten de negatieve effecten van de gedeeltelijke beëindiging van gescheiden inzamelen/composteren van GFT-afval in de gemeente Groningen zou kunnen beperken. Daarom zijn tussen de Milieudienst van de gemeente Groningen en mijn departement afspraken gemaakt over de gezamenlijke monitoring van de doorslaggevende milieu-aspecten, zoals de energie- en CO -balans van mechanisch scheiden/vergisten. De gedeeltelijke beëindiging van gescheiden inzameling van GFT-afval binnen een gemeente dient te passen in het toetsingskader zoals dat door het Afval Overleg Orgaan is vastgesteld. Het toetsingskader omschrijft een drietal situaties waarbij zou kunnen worden overwogen af te zien van de gescheiden inzameling in een gedeelte van de gemeente. Omdat de wijken waar deze uitzonderingssituaties zich kunnen voordoen geconcentreerd zijn in de grote steden, kan het voorkomen dat de gedeeltelijke beëindiging van het gescheiden inzamelen van GFT-afval betrekking heeft op een aanzienlijk deel van de aansluitingen in een grote stad. Ten opzichte van de totale hoeveelheid GFT-afval die landelijk wordt ingezameld gaat het echter om de laatste procenten, omdat in de wijken waar beëindiging van gescheiden inzameling van GFT-afval kan worden overwogen per aansluiting relatief weinig GFT-afval wordt ingezameld. De gemeente Groningen is voornemens ruim 50% van het aantal aansluitingen uit te zonderen. Een dergelijk percentage is niet ongebruikelijk voor sterk stedelijke gemeenten. In de betreffende wijken wordt het GFT-afval met individuele inzamelmiddelen (emmers) ingezameld. Het GFT-afval dat hiermee wordt opgehaald is volgens gegevens van de gemeente Groningen over het algemeen van goede kwaliteit. Ja, uit gegevens van de gemeente Groningen blijkt dat de voorlichting zich beperkt tot de min of meer standaardaktiviteiten, zoals een afvalwijzer en berichten in huis-aan-huis-bladen. Omdat het succes van gescheiden inzameling in hoge mate afhangt van de bereidheid van burgers om hun afval te scheiden, kan voorlichting in combinatie met een gebruikersvriendelijk inzamelsysteem zowel de kwaliteit als kwantiteit van het GFT-afval verbeteren. Over de wettelijke regeling van de gescheiden inzameling van GFT-afval en de procedure rond gedeeltelijke uitzondering heb ik alle gemeenten onlangs geïnformeerd (MBA/99187537). Een afschrift hiervan heb ik u bij brief van 16 juli jl. (MBA/99187542) gezonden. Voor het antwoord op het eerste deel van uw vraag verwijs ik naar deze brief. Wat betreft het tweede deel van uw vraag, kan ik u mededelen dat artikel 268 van de Gemeentewet de mogelijkheid biedt een besluit van de gemeenteraad bij Koninklijk Besluit te vernietigen. In haar huidige voorstel toetst de gemeente Groningen haar voornemen tot gedeeltelijke beëindiging van gescheiden inzameling van GFT-afval aan de door het AOO vastgestelde toetsingscriteria. Ik zie daarom geen aanleiding een besluit tot beëindiging van gescheiden inzameling van GFT-afval in een deel van de gemeente Groningen voor vernietiging voor te dragen. Ja.	 Volkshuisvesting, Ruimtelijke Ordening en Milieubeheer (VROM)
 KVR10594.xml	 1999	 D66	 Vragen naar aanleiding van de uitspraken die de heer Steenbergen heeft gedaan bij de aankondiging van zijn vertrek als directeur van de Branche Organisatie Arbodiensten per 1 januari 2000.	 Bent u op de hoogte van de uitspraken die de heer Steenbergen heeft gedaan bij de aankondiging van zijn vertrek als directeur van de Branche Organisatie Arbodiensten per 1 januari 2000? Dient de maatschappelijke verantwoordelijkheid van arbodiensten tot uitdrukking te komen in samenwerking? Zo ja, op welke termijn kan de deskundigheid op het gebied van psychische klachten worden bevorderd door uitwisseling van goede ervaringen? Bent u het met de heer Steenbergen eens dat de sociale partners samen met de arbodiensten met streefcijfers moeten werken met betrekking tot het terugdringen van het aantal nieuwe WAO-ers? Zo neen, waarom niet? Bent u van mening dat de herverzekering van het eerste ziektejaar voor veel werkgevers de prikkel wegneemt om meer te doen aan preventie van ziekteverzuim? Hoe kan dit worden voorkomen? Voelt u iets voor een verplicht eigen risico van 10 weken voor de werkgever, zoals de heer Steenbergen voorstelt? Hebt u inzicht in de contracten met de arbodiensten? Is het merendeel van deze contracten te minimaal om ziekteverzuim adequaat aan te pakken? Zouden werkgevers die een gedegen contract afsluiten met een arbodienst fiscaal voordeel moeten krijgen? Vindt u dat arbodiensten jaarlijks hun resultaten moeten aantonen, zodat werkgevers de keuze voor een arbodienst op grond van inhoudelijke argumenten kunnen maken? Zo neen, waarom niet? Bent u gezien de kritiek van de heer Steenbergen voor de instelling van een toezichtsorgaan voor de arbodiensten? Of voelt u iets voor benchmarking van de arbodiensten?	 Ja. De maatschappelijke verantwoordelijkheid van arbodiensten brengt met zich mee dat van hen verwacht mag worden dat zij enerzijds op een aantal terreinen samenwerken, en anderzijds ook met elkaar concurreren, bij voorkeur op kwaliteit. Die samenwerking is er ook op belangrijke punten, zoals bij de ontwikkeling van standaarden (professioneel statuut; klachtenregeling; college van deskundigen bij de certificering). Voorts is er samenwerking bij de oprichting van een expertisecentrum reïntegratie en bij de ontwikkeling van een verzuimstatistiek. Er zijn daarnaast in de tweedelijnsinfrastructuur tal van onderzoeksprojecten en andere activiteiten in de sfeer van kwaliteitsbevordering. Gewezen kan bijvoorbeeld worden op de ontwikkeling van richtlijnen voor de bedrijfsartsen onder auspiciën van de medische beroepsverenigingen (aanstellingskeuringen, lage rugklachten, psychische klachten); op het onderzoeksprogramma Sociaal-Medische Begeleiding van Zorgonderzoek Nederland; op het voornemen een commissie Psychische arbeidsongeschiktheid te installeren (TK 1998–1999, 22 187 nr. 92); op de aanwijzing door de Minister van VWS van een landelijk kenniscentrum voor arbeidsrelevante psychische aandoeningen. Via dergelijke projecten wordt eveneens bereikt dat ervaringen worden uitgewisseld. Ik acht het wezenlijker dat tussen opdrachtgever en arbodiensten goede kwalitatieve afspraken worden gemaakt over verzuimbegeleiding, eventueel in combinatie met resultaatscontracten. Uit nader onderzoek op de gegevens van het SZW-werkgeverspanel blijkt dat werkgevers die zich in de onderzochte periode (1996–1998) particulier herverzekerd hebben, bijna even vaak als degenen die zich niet herverzekerd hebben, hun interne verzuimbeleid hebben veranderd. Herverzekering heeft dus niet geleid tot inactiviteit van bedrijven. Niettemin blijkt uit het onderzoek ook dat in bedrijven die zich in de onderzochte periode herverzekerd hebben, daarna een verhoging van het verzuim heeft plaatsgevonden. Het betreffende rapport zal ik dezer dagen aan de Kamer doen toekomen. Herverzekerden hebben kennelijk toch minder de financiële prikkel ervaren om het verzuim te verminderen. Daar staat echter tegenover dat de verzekeraars, na een leerperiode met dit type verzekering, de premies meer in overeenstemming zijn gaan brengen met de hoogte van het feitelijk verzuim, meer zijn gaan differentiëren per bedrijf en voorwaarden zijn gaan stellen aan het verzuimbeleid, onder meer aan het contract met de arbodienst. Ik wijs er tenslotte op dat bij de kleinere bedrijven, waar herverzekering ook als economisch noodzakelijk wordt gezien, de verzekeringscontracten veelal een eigen risicoperiode kennen. Het behoud van een zeker eigen risico voor het bedrijf is ook naar mijn mening van waarde. Private partijen zijn echter autonoom in het afsluiten van verzekeringen voor de risico’s waarvoor zij dat wensen. Hoewel er blijkens de door het CBS gemeten ontwikkelingen in de omzet van arbodiensten een positieve trend is in de uitgaven van bedrijven aan arbodienstverlening, zijn er nog steeds bedrijven die naar mijn mening te magere contracten met een arbodienst afsluiten om tot een goede advisering aan bedrijf en werknemer te komen. Ik wijs er daarbij overigens op dat een goed verzuimbeleid meer een zaak van het bedrijf zelf is dan van de arbodienst. Individuele werkgevers fiscale voordelen verschaffen voor een meer dan minimaal contract met een arbodienst, lijkt mij geen goede zaak. We zouden dan ook al die werkgevers die op basis van een eigen kosten-batenafweging een goed contract hebben afgesloten, gaan subsidiëren. Een tweede bezwaar is dat de definitie van een gedegen contract een kwestie van maatwerk is, afhankelijk van de specifieke problemen in het bedrijf of de branche; met een noodzakelijkerwijs meer algemene definitie daarvan in een fiscale regeling zouden we dat doorkruisen. Ik heb mij wel bereid verklaard om in het kader van de convenantenaanpak, waarbij partijen een uitbreiding van het arbodienstverleningspakket overeenkomen, te overwegen financiële ondersteuning te bieden aan de betreffende sector als geheel. Het is verheugend dat de sociale partners, de klanten van de arbodiensten, elkaar in de Stichting van de Arbeid gevonden hebben in de wens te komen tot een systeem van «benchmarking» van arbodiensten. De Stichting is daarover in overleg met de Brancheorganisatie Arbodiensten. Waar dat binnen mijn verantwoordelijkheden past, zal ik deze ontwikkeling graag bevorderen. Over de vraag of er naast het systeem van certificering van arbodiensten en het toezicht van het ministerie op de certificerende instellingen nog een ander toezichtsorgaan wenselijk is, wil ik de evaluatie van de certificering van arbodiensten afwachten die in de loop van 2000 plaatsvindt. Dat lijkt mij het goede moment om de vraag onder ogen te zien of het toezicht op de arbodiensten versterkt moet worden en zo ja, hoe.	 Sociale Zaken en Werkgelegenheid
 KVR10598.xml	 1999	 D66	 Vragen naar aanleiding van een bericht in de Telegraaf van 26 oktober 1999 over het plan van de gemeente Amersfoort om, via een speciale verbindingsofficier, allochtone leerlingen over alle basisscholen te verdelen. Deze vragen dienen ter aanvulling op eerdere vragen terzake van het lid Kant, ingezonden 28 oktober 1999 (2990001790).	 Kent u het plan van de gemeente Amersfoort om, via een speciale verbindingsofficier, allochtone leerlingen over alle basisscholen te verdelen? Hoe verhoudt dit plan zich tot de grondwettelijke vrijheid van onderwijs, meer in het bijzonder de vrijheid van ouders om te bepalen waar hun kind op school gaat, en de plicht van scholen van openbaar onderwijs om in principe elk kind toe te laten? Staat dit plan niet haaks op de filosofie van de «brede» school en op het bevorderen van de betrokkenheid van vooral allochtone ouders bij de school in de wijk? Overschrijdt een gemeente die ouders dwingt hun kinderen te laten «bussen» niet zijn bevoegdheden? Overweegt de staatssecretaris tegen dit plan maatregelen te ondernemen? Zo ja, welke? Zo neen, waarom niet? De Telegraaf, 26 oktober 1999	 Ik ken het plan. Het plan van de gemeente Amersfoort tast de vrijheid van ouders om te bepalen waar hun kind op school gaat niet aan. Spreiding van leerlingen vindt plaats op basis van een vrijwillige keuze van ouders. Ook de plicht van scholen voor openbaar onderwijs om in principe elk kind toe te laten komt niet in het gedrang. Indien ouders ervoor kiezen om hun kind naar een school voor openbaar onderwijs te sturen, zal deze school dit kind niet weigeren. De filosofie van de brede school ontwikkeling kenmerkt zich door het samenwerken in netwerken in en rond de school in een lokaal af te spreken territoriaal afgebakend gebied binnen een gemeente. De afspraken in de gemeente Amersfoort tussen de schoolbesturen worden op wijkniveau gemaakt. Ik ben daarom van mening dat dit plan van de gemeente Amersfoort niet haaks staat op het concept van de brede school. Ja, maar dat is in de gemeente Amersfoort niet het geval: spreiding vindt plaats op basis van vrijwilligheid (zie antwoord op vraag 2). Nee, het plan van de gemeente Amersfoort past binnen de wettelijke kaders.	 Onderwijs, Cultuur en Wetenschappen
 KVR10599.xml	 1999	 SP	 Vragen over wachtlijsten voor behandeling van leerlingen met dyslexie in de regio Rijnmond en over de mogelijkheden voor begeleiding van deze leerlingen in het basis- en voortgezet onderwijs.	 Kent u het bericht «Dyslectische kinderen zijn de dupe»? Is er in de regio Rijnmond slechts plaats voor behandeling van 36 nieuwe kinderen met dyslexie terwijl er in die regio ongeveer 200 kinderen behandeling nodig hebben? Hoe lang zijn de wachtlijsten in andere regio’s en wat is de wachtduur aldaar? Deelt u de mening dat het van groot belang is dat dyslexie zo spoedig mogelijk wordt opgespoord en behandeld? Zo ja, bent u van mening dat opsporing en behandeling van dyslexie op dit moment adequaat plaatsvinden? Wat vindt u van het idee om reeds op jonge leeftijd, bijvoorbeeld bij de overgang van groep 2 naar groep 3, leerlingen waarbij dyslexie wordt vermoed, een standaard test af te nemen? Komt het voor dat dyslectische leerlingen door gebrek aan behandelmogelijkheid worden doorverwezen naar het speciaal onderwijs? Zo ja, deelt u de mening dat dit onwenselijk is? Bent u van mening dat het reguliere basisonderwijs momenteel voldoende is toegerust om leerlingen met dyslexie op te vangen? Waarop baseert u die mening? Moeten nieuwe inzichten rond dyslexie niet leiden tot erkenning als handicap waardoor leerlingen met dyslexie in aanmerking komen voor leerling gebonden financiering? Zo neen, waarom niet? Bent u van mening dat de regeling remedial teaching WVO toereikend is voor een verantwoorde opvang van leerlingen met dyslexie in het voortgezet onderwijs? Waarop baseert u die mening? NRC-Handelsblad, 18 september 1999	 Ja. Uit informatie van het Ministerie van VWS blijkt dat het RMPI, instelling voor kinder- en jeugdpsychiatrie in de regio Rijnmond, met het zorgkantoor heeft afgesproken dat dit jaar 40 kinderen kunnen worden behandeld. De problemen die deze kinderen en jeugdigen hebben zijn van dien aard dat andere vormen van hulp ontoereikend zijn. Of er in die regio 200 kinderen deze vorm van behandeling nodig hebben, kan niet worden bevestigd. Uit informatie van het Ministerie van VWS blijkt dat uit onderzoek is vastgesteld dat de wachtlijsten en wachttijden in de kinder- en jeugdpsychiatrie in het algemeen gesteld lang zijn. In 1998 liepen de wachtlijsten voor kinder- en jeugdpsychiatrie uiteen van 5 weken bij eerstelijnspsychologen tot 17 weken bij de RIAGG. Bij de inzet van wachtlijstmiddelen in 1998 heeft 61% van de instellingen die geld hebben gekregen de middelen (deels) besteed aan kinder- en jeugdpsychiatrie. Dit heeft geleid tot kortere wachttijden voor kinderen en jeugdigen met diverse aandoeningen. Bij het verzamelen van de gegevens in het kader van genoemd onderzoek wordt niet naar het soort aandoening gekeken. Er is dus niet bekend hoeveel kinderen met dyslexie geïndiceerd zijn voor AWBZ-zorg en derhalve op deze wachtlijsten staan. Ja, ik hecht belang aan vroege opsporing en aanpak van leesproblemen en dyslexie. Leesproblemen worden door scholen doorgaans wel tijdig gesignaleerd. Echter, de systematische aanpak van leesproblemen op school laat nog wel eens te wensen over. Er is wel veel materiaal voor scholen beschikbaar om leesproblemen aan te pakken. Inmiddels heb ik de begeleidingsgroep dyslexie ingesteld die zorgdraagt voor een «protocol» dyslexie. In de begeleidingsgroep wordt de deskundigheid in Nederland op het gebied van dyslexie bijeengebracht. Het PMPO voert de regie hierover en zal een plan voor implementatie en verspreiding opstellen. Bovendien wordt er door de vakgroep orthopedagogiek in Nijmegen een geautomatiseerd expertsysteem ontwikkeld, waarmee verschillende behandelingsmethoden breed toegankelijk gemaakt zullen worden. Met de in gang gezette activiteiten, wordt de deskundigheid van scholen bij het omgaan met leesproblemen en dyslexie vergroot. Op het moment is mij geen algemeen geaccepteerde test bekend met betrouwbare voorspellende waarde die afgenomen kan worden bij 5/6 jarige kinderen waarbij dyslexie wordt vermoed. Op dit moment is niet bekend of dyslectische kinderen door gebrek aan behandelingsmogelijkheden in het speciaal onderwijs terecht komen. Het «taken en functie onderzoek» dat in het kader van het LGF-traject wordt uitgevoerd, moet hierover informatie opleveren. Kinderen waar alleen sprake is van dyslexie horen mijns inziens niet in het speciaal onderwijs. Bij het antwoord op vraag 4 zijn de stappen uiteen gezet om het onderwijs beter toe te rusten om leerlingen met leesproblemen en dyslexie op te vangen. Nee, kinderen waar alleen sprake is van dyslexie horen mijns inziens niet in het speciaal onderwijs. De ervaring leert dat dyslectische kinderen met een gerichte aanpak in het regulier onderwijs tot goede resultaten kunnen komen. Ik ben van mening dat de Regeling Remedial teaching (VO/JP-95021517 van 12 november 1995 (Gele katern bij Uitleg 1995, 28a), laatstelijk gewijzigd bij Regeling VO/TAB-1999/17708 van 25 juni 1999 (Gele katern 1999, 19) bijgesteld dient te worden. In het schooljaar 1998/1999 is ten behoeve van ongeveer 500 leerlingen van deze regeling gebruik gemaakt. Ongeveer 60 aanvragen voldeden niet aan de in de regeling gestelde criteria. Mij is bekend dat met name het grondslagonderdeel (artikel 2, lid d: «de hiervoor bedoelde achterstand bij gebreke van remediale begeleiding niet anders kan worden opgeheven dan door plaatsing in het (voortgezet) speciaal onderwijs.») bij de uitvoering van de regeling tot problemen leidt. Deskundigen zouden niet altijd tot zo’n verklaring willen overgaan, hetgeen afwijzing tot gevolg heeft, terwijl veelal wel aan de overige criteria voldaan wordt.	 Onderwijs, Cultuur en Wetenschappen (OCW)
 KVR1060.xml	 1995	 D66	 De vragen gaan over capaciteitsproblemen in de jeugdhulpverlening, o.a. in Overijssel, en de toegenomen vraag naar pleegzorg door het stijgend aantal ondertoezichtstellingen.	 Kent u de brief van de Voorziening voor Pleegzorg Overijssel van 11 januari 1995 aan uw adres over de problemen voor pupillen vanwege een onmiddellijke plaatsings- en opnamestop voor de pleegzorg? Wat is uw oordeel over het feit dat, vanwege een bovenmatige ontwikkeling van het aantal ondertoezichtstellingen en de ontoereikende capaciteit van de voorziening voor pleegzorg, enerzijds OTS -maatregelen niet ten uitvoer kunnen worden gelegd en anderzijds vanwege de voorrangsregeling vrijwillige plaatsingen niet meer mogelijk zijn? Herinnert u zich dat, bij de behandeling van de Wet op de Jeugdhulpverlening een vierde lid bij artikel 25 (inmiddels artikel 24) is opgenomen waarmee is beoogd om in het geval dat plaatsing niet mogelijk is omdat het plafond in de pleegzorg is bereikt, plaatsing in een pleeggezin op grond van een maatregel van justitie¨le kinderbescherming toch te realiseren en waarmee verder is beoogd dat hiervoor in voorkomende gevallen extra subsidie wordt toegekend? Bent u bereid een oplossing te zoeken voor de geschetste problemen? Onder Toezicht Stelling	 Ja. De provinciale (en grootstedelijke) overheden zijn in het kader van de Wet op de jeugdhulpverlening verantwoordelijk voor de planning en bekostiging van de regionale voorzieningen. Daarbij dient men zo goed mogelijk aan te sluiten bij de behoeften in die regio en zorg te dragen voor een evenwichtige opbouw van hulpverlening. De planning dient in ieder geval te voorzien in een genoegzaam aanbod van jeugdhulpverlening ten behoeve van jeugdigen ten aanzien van wie een maatregel van justitie¨le kinderbescherming is toegepast. Evneens op grond van de Wet op de jeugdhulpverlening dient een jeugdige ten aanzien van wie een maatregel van justitie¨le kinderbescherming is getroffen die strekt tot plaatsing in een pleeggezin, of deze noodzakelijk maakt, te worden geplaatst in een pleeggezien, ongeacht de aan de voorziening van pleegzorg beschikbaar gestelde maximale subsidie of de maximale capaciteit. Deze in de wet neergelegde garanties dienen er juist voor te verzekeren dat een besluit van de kinderrechter tot plaatsing in een pleeggezin ten uitvoer kan worden gelegd. Het is primair de verantwoordelijkheid van het provinciaal bestuur om bij de vaststelling en de bekostiging van de capaciteit voor de pleegzorg, rekening te houden met een zich wijzigende vraag-aanbodverhouding, bijvoorbeeld als gevolg van een toename van het aantal ondertoezichtstellingen. Naar aanleiding van de afgekondigde opnamestop door de Voorziening voor Pleegzorg heeft op 23 januari 1995 een gesprek met de eerst verantwoordelijke gedeputeerde van de provindie Overijssel plaatsgevonden. In de bespreking zijn de verantwoordelijkheden die voor de provincie voortvloeien uit de wet aan de orde geweest. Het provinciaal bestuur heeft zijn verantwoordelijkheid erkend en gesteld vooralsnog te willen garanderen dat jeugdigen ten aanzien van wie een maatregel van justitie¨le kinderbescherming uitgesproken is, kunnen worden geplaatst in een pleeggezin. In een brief aan Gedeputeerde Staten van Overijssel is nader overleg voorgesteld om voor dit jaar te bezien of gezamenlijk tot een oplossing voor de problemen kan worden gekomen. Voor wat betreft de (middel)lange termijn (1996 e.v.) zal de capaciteitsproblematiek in de jeugdhulpverlening in een breder verband aan de orde komen. Wij zijn van oordeel dat in beginsel een efficie¨nte herbesteding van middelen tot oplossingen dient te leiden. Dit zal in het Gestructureerd Overleg Jeugdbeleid tussen de samenwerkende provincies/grote steden, het ministerie van Volksgezondheid, Welzijn en Sport en het ministerie van Justitie besproken worden in het kader van de herspreidingsoperatie jeugdhulpverlening. Tevens verwijzen wij naar hetgeen over de financiering van de jeugdzorg is gesteld in het regeringsstandpunt Regie in de Jeugdzorg. Op basis van nader te definie¨ren indicatoren zullen de budgetten voor de regio’s dienen te worden bepaald. Binnen de grenzen van het regionaal budget zal dan in de behoefte aan jeugdzorg voorzien moeten worden. Niet alleen Overijssel, maar ook andere provincies hebben een toename van de vraag naar pleegzorgcapaciteit in relatie tot een stijgend aantal ondertoezichtstellingen gesignaleerd. Tweede Kamer, 1993–1994, 23 400 XVI, nr. 100	 Justitie
 KVR10600.xml	 1999	 SGP	 Vragen over de conclusie van burgemeester d''Hondt (Nijmegen), dat in geval van ordeverstoringen bij de Europese Kampioenschappen voetbal in het jaar 2000 de gewone opsporingsmethoden ontoereikend zijn, en over de inhoud van de adviezen van de commissie-d''Hondt.	 Hebt u kennisgenomen van de uitspraken van burgemeester d’Hondt in het Radio 1 Journaal van woensdagochtend 27 oktober over EK2000? Hoe was de samenstelling en de status van de commissie-d’Hondt, en wat is de inhoud van de adviezen? Is het waar dat deze adviezen niet zijn opgevolgd? Zo ja, waarom zijn deze adviezen terzijde geschoven? Wat is uw oordeel over de conclusie van burgemeester d’Hondt dat in het kader van EK2000 de gewone opsporingsmethoden ontoereikend zullen zijn? Overweegt u om in aanvulling op de ingediende wetsvoorstellen terzake van de bestrijding van grootschalige ordeverstoringen aanvullende wettelijke voorzieningen te treffen? Hoe denkt u over de stelling van burgemeester d’Hondt dat zonder extra veiligheidsmaatregelen onnodige risico’s worden genomen waardoor de veiligheid van betrokkenen bij de EK2000 in de waagschaal wordt gesteld?	 Ja. In opdracht van het Korpsbeheerdersberaad, het Hoofdofficierenberaad en de Raad van Hoofdcommissarissen zijn expertmeetingen georganiseerd over de wettelijke legitimatie van inwinningsmethoden van informatie ten behoeve van de handhaving van de openbare orde. De bijeenkomsten stonden onder voorzitterschap van burgemeester d’Hondt. Voorts werd aan de expertmeeting deelgenomen door vertegenwoordigers van de overige politieberaden, vertegenwoordigers van het ministerie van Binnenlandse Zaken en Koninkrijksrelaties, een hoogleraar strafrecht, een vertegenwoordiger van de Adviescommissie Inlichtingendiensten en vertegenwoordigers van het Nederlands Politie Instituut. Op basis van de besprekingen tijdens de expertmeetingen is advies uitgebracht aan de drie politieberaden die het advies, op 26 april jl. in handen hebben gesteld van de ministers van Justitie en Binnenlandse Zaken en Koninkrijksrelaties. De kernaanbeveling uit het advies is dat in een wet in formele zin dient te worden opgenomen dat aan de politie bepaalde middelen en methodieken ter inwinning van informatie ter beschikking staan wanneer zij handelt in het kader van de openbare orde handhaving. Aandacht wordt gevraagd voor observatie, het inzetten van informanten en van politiële undercover. Bij de voorbereiding van het standpunt dat wij op 5 oktober jl. aan u toezonden (Kamerstukken 1999–2000, 25 232, nr. 18), bleek dat het advies verdere uitwerking behoefde. In dit kader is onderzoek gedaan naar de in de praktijk gehanteerde inwinningsmethoden op het gebied van de handhaving van de openbare orde. Uit dit onderzoek is gebleken dat geen behoefte bestaat aan andere methodieken dan die welke thans worden gehanteerd. Daarbij bleek dat aan het inzetten van de politiële undercover nauwelijks behoefte bestaat. Ook is uit het onderzoek naar voren gekomen dat de toepassingsvormen in de praktijk van observatie en het inzetten van informanten, in het algemeen gebaseerd kunnen worden op artikel 2 van de Politiewet 1993 en dus passen binnen het bestaande wettelijke kader. Wij achten het om die reden niet nodig om – zoals in het advies van de expertmeeting is aanbevolen – in een wet in formele zin op te nemen dat aan de politie bepaalde inlichtingenmiddelen en methodieken ter beschikking staan. In onze brief van 5 oktober 1999 zijn wij uitvoerig ingegaan op methoden waarvoor in het advies van de expertmeeting aandacht is gevraagd. Op deze wijze is naar onze mening adequaat ingegaan op het advies. In de brief van 5 oktober is aangegeven dat artikel 2 van de Politiewet 1993 naar onze mening reeds veel ruimte biedt voor informatie-inwinning ten behoeve van de handhaving van de openbare orde. De grens aan de door artikel 2 geboden ruimte wordt bepaald door de vraag of toepassing van een bepaalde inwinningsmethode leidt tot «een min of meer volledig beeld van bepaalde aspecten van iemands leven,». Indien dat het geval is, is sprake van een inbreuk op de privacy, waarvoor artikel 2 geen afdoende basis biedt en een specifieke wettelijke grondslag noodzakelijk is. Daarbij moet worden bedacht dat een onderzoek in het kader van de handhaving van de openbare orde ten doel heeft een inschatting te kunnen maken van de aan bepaalde gebeurtenissen verbonden risico’s voor de openbare orde. Een onderzoek in die zin richt zich op groepen; een harde kern van voetbalsupporters is daarvan een bijvoorbeeld. Het doel van een dergelijk onderzoek is niet het verkrijgen van een min of meer volledig beeld van bepaalde aspecten van iemands leven, maar het in beeld brengen van de bewegingen en activiteiten van groepen van personen. In de praktijk blijkt dat, ook wanneer het gaat om het inwinnen van informatie over personen, in het algemeen toepassingsvormen worden gebruikt die niet tot een min of meer volledig beeld van bepaalde aspecten van iemands leven leiden. Voor zover bepaalde personen onderwerp van onderzoek zijn, is dit onderzoek gericht op de vraag in hoeverre gegevens over die persoon inlichtingen kunnen verschaffen over mogelijke ordeverstoringen. In die zin is er een verschil met opsporingsbevoegdheden. Deze bevoegdheden worden immers ingezet indien een persoon verdacht wordt van het plegen van een strafbaar feit en dienen om bewijs tegen deze persoon te vergaren. Wel kan bij de toepassing van toegestane methodieken in het kader van de handhaving van de openbare orde de grens van artikel 2 van de Politiewet 1993 worden overschreden. Dit kan bijvoorbeeld het geval zijn als een bepaalde persoon stelselmatig wordt geobserveerd, of wanneer een informant stelselmatig informatie over hem inwint, zodat een min of meer volledig beeld van bepaalde aspecten van zijn leven wordt verkregen. Observatie van een informant gericht op een individuele persoon om vast te stellen of en hoe laat en met wie hij op bepaalde plaatsen aanwezig is bijvoorbeeld, past binnen het huidige wettelijke kader. Niet binnen het wettelijke kader past het langdurig en ook op niet openbare plaatsen, dan wel kortstondig maar zeer frequent en op verschillende plaatsen en bij verschillende gelegenheden observeren van een persoon. Hetzelfde geldt voor de inzet van een informant om de contacten, de verblijfsplaatsen, het gedrag en de activiteiten van een onderzoekssubject in beeld te brengen. Aan de hand van de geïnventariseerde praktijk, is niet gebleken van dergelijke toepassingen. De gewone opsporingsmethoden kunnen worden toegepast indien voldaan wordt aan de daarvoor geldende criteria. Opsporingsmethoden zijn aan de orde bij de opsporing van strafbare feiten. Pas in geval van verdenking van een strafbaar feit kunnen deze worden toegepast. De bestaande opsporingsbevoegdheden zijn naar verwachting inderdaad toereikend. Wij overwegen geen aanvulling op de reeds ingediende wetsvoorstellen. Het hierboven geschetste standpunt gaat in op de wens van de expertmeeting om bepaalde – vanuit het oogpunt van privacybescherming minder vergaande – inwinningsmethoden toe te kunnen passen. Wij komen evenwel tot de slotsom dat hiervoor – gelet op de huidige praktijk – geen wetswijziging noodzakelijk is. Naar ons oordeel biedt artikel 2 van de Politiewet 1993 voldoende mogelijkheden om informatie in te winnen met het oog op het voorkomen van ordeverstoringen, ook tijdens het EK2000. Er worden vele maatregelen genomen in verband met een goed verloop van het EK2000. Van belang zijn bijvoorbeeld het tot stand brengen van een handleiding voor de informatie-inwinning, het vaststellen van draaiboeken en de totstandkoming van bijvoorbeeld het wetsvoorstel bestuurlijke ophouding en de wetsvoorstellen tot wijziging van artikel 141 van het Wetboek van Strafrecht en artikel 540 e.v. van het Wetboek van Strafvordering. Voor een meer uitgebreid overzicht van de maatregelen die zijn en worden genomen om het EK2000 veilig te laten verlopen verwijzen wij kortheidshalve naar onze recente brieven hierover.	 Justitie (JUS)
 KVR10601.xml	 1999	 CDA	 	 Waarom heeft uw reactie op het advies van de commissie van d’Hondt zo lang op zich laten wachten? Blijft u ook na de COT-rapportage (18 oktober 1999) over de rellen in Rotterdam van mening dat de informatiemethodes van de politie met het oog op Euro 2000 toereikend zijn? Zijn er op dit moment (privacy-)regels die de politie op dit gebied voor de voeten lopen? Zo ja, welke? Bent u van mening dat een «handleiding voor de informatie-inwinning door de politie», waarover gesproken wordt in de brief over informatie-inwinning openbare orde , voldoende mogelijkheden biedt om aan de wens van de adviescommissie tegemoet te komen? Wanneer kan de Kamer over de handleiding van gedachten wisselen en op welk moment kan de politie over de handleiding beschikken? Biedt de handleiding voldoende juridische waarborgen dat adequaat kan worden ingegrepen met het oog op een ordentelijk verloop van Euro 2000? Kamerstuk 25 232, nr. 18	 De vraag of de huidige wet- en regelgeving een voldoende wettelijke grondslag bieden voor de inwinning van openbare orde-informatie is een nog vrijwel onontgonnen onderzoeksgebied, Het advies van de commissie-d’Hondt dat op 26 april jl. door ons is ontvangen, heeft een eerste inzicht geboden in deze problematiek. Het standpunt naar aanleiding van dat advies, dat is neergelegd in onze brief van 5 oktober jl. (Kamerstuk 25 232, nr. 18), is met de grootst mogelijke zorg voorbereid. Bij de voorbereiding van het standpunt bleek dat het advies verdere uitwerking behoefde. Daarbij is veel tijd besteed aan het onderzoek naar de inwinningsmethoden die momenteel in de praktijk worden gehanteerd. In dat kader is een enquête uitgezet onder alle politieregio’s en zijn diverse bijeenkomsten met het veld belegd. Bezien in het licht van deze zorgvuldige voorbereiding heeft de reactie op het advies naar onze mening niet lang op zich laten wachten. Een handleiding voor de informatie-inwinning door de politie in het kader van de handhaving van openbare orde biedt voldoende mogelijkheden om aan de wens van de adviescommissie tegemoet te komen. De kernaanbeveling uit het advies is dat in een wet in formele zin dient te worden opgenomen dat aan de politie bepaalde middelen en methodieken ter inwinning van informatie ter beschikking staan wanneer zij handelt in het kader van de handhaving van de openbare orde. Aandacht wordt gevraagd voor observatie, het inzetten van informanten en van politiële undercover. Uit ons nader onderzoek naar de informatie-inwinning in de praktijk is gebleken dat geen behoefte bestaat aan andere methodieken dan die welke men thans hanteert. Daarbij bleek dat aan het inzetten van de politiële undercover nauwelijks behoefte bestaat. Ook is uit het onderzoek naar voren gekomen dat de toepassingsvormen in de praktijk van observatie en het inzetten van informanten, in het algemeen gebaseerd kunnen worden op artikel 2 van de Politiewet 1993 en dus passen binnen het bestaande wettelijke kader. Het is om die reden niet nodig om – zoals in het advies van de expertmeeting is aanbevolen – in een wet in formele zin op te nemen dat aan de politie bepaalde inlichtingenmiddelen en methodieken ter beschikking staan. In onze brief van 5 oktober 1999 zijn wij uitvoerig ingegaan op methoden waarvoor in het advies van de expertmeeting aandacht is gevraagd. Op deze wijze is naar onze mening adequaat ingegaan op het advies. De COT-rapportage over de rellen in Rotterdam brengt geen verandering in het hierboven weergegeven standpunt. De door ons in de brief van 5 oktober jl. aangekondigde handleiding voor de praktijk beoogt de korpsen duidelijkheid te bieden over de toepasbaarheid van verschillende methodieken van informatie-inwinning binnen het kader van artikel 2 van de Politiewet 1993. Wij streven ernaar de handleiding rond de jaarwisseling af te ronden. Bij de opstelling ervan wordt nauw samengewerkt met vertegenwoordigers uit het politieveld. Wij zullen de handleiding vervolgens direct ter beschikking stellen aan de lokale driehoeken. Tevens zenden wij de handleiding ter informatie aan uw Kamer. Aan de hand van de handleiding kan het bevoegd gezag bepalen welke methodieken kunnen worden ingezet ten behoeve van de voorbereiding van het EK2000. Zoals blijkt uit de beantwoording van de vragen 2 en 3 zijn wij van mening dat artikel 2 van de Politiewet 1993 voldoende mogelijkheden biedt om informatie in te winnen met het oog op het voorkomen van ordeverstoringen, ook tijdens het EK2000.	 Justitie (JUS)
 KVR10602.xml	 1999	 GroenLinks	 Vragen naar aanleiding van eerdere vragen van het lid Hermann over gezondheidsklachten als gevolg van tatoeëren en piercen (zie Aanh. Hand. II, 1998-1999, nr. 1859), en naar aanleiding van het bericht in de Volkskrant van 25 oktober 1999 dat twee klanten in een Rotterdamse piercingsalon besmet zijn geraakt met Hepatitis B.	 Herinnert u zich de antwoorden op mijn vragen van 20 juli over gezondheidsklachten als gevolg van tatoeëren/piercen? Hebt u kennisgenomen van het bericht dat twee klanten in een Rotterdamse piercingsalon besmet zijn geraakt met Hepatitis B? Hebt u een standpunt ingenomen ten aanzien van het advies van de Stuurgroep Basistaken Collectieve Preventie, zoals aangekondigd in antwoord op bovengenoemde vragen? Zo ja, wat is uw standpunt en welke concrete stappen vloeien hieruit voort? Zo neen, ziet u in de recente besmetting aanleiding haast te maken met uw standpuntbepaling en de implementatie van de gemeentelijke verordeningen waarin hygiëne-eisen voor piercen/tatoeëren zijn opgenomen? Aanhangsel Handelingen, nr. 1859, vergaderjaar 1998–1999. De Volkskrant, 25 oktober 1999	 Ja. Ja. In mijn antwoord op uw vorige vragen werd reeds aan deze twee gevallen gerefereerd. Neen. Zoals ik in mijn antwoord op vraag 2 al heb aangegeven, waren de door u genoemde besmettingen mij reeds bekend. Deze informatie zet de antwoorden op de vorige vragen daarom niet in een nieuw daglicht. Vooruitlopend op de door mij toegezegde wijziging van de Wet Collectieve Preventie Volksgezondheid, zal ik de VNG vragen hun leden te attenderen op het feit dat het ook nu al mogelijk is om gemeentelijke verordeningen op te stellen waarin onder andere de eisen voor de technische hygiëne van tatoeëer- en piercingstudio’s zijn vastgelegd.	 Volksgezondheid, Welzijn en Sport (VWS)
 KVR10603.xml	 1999	 VVD	 Vragen naar aanleiding van het feit dat Machinefabriek Van der Klift te Rotterdam een vergunning heeft verkregen voor een Kennisdrager in het Midden- en Kleinbedrijf (KIM) en dat de student die de Midden- en Kleinbedrijf-route (MKB-route) in het HBO volgde bij die fabriek, deze KIM-plaats niet kan vervullen omdat de MKB-route als voorgaand contract wordt gezien.	 Bent u bekend met de Midden en Klein Bedrijf (MKB)-route in het HBO? Is het u bekend dat Machinefabriek Van der Klift te Rotterdam een vergunning heeft verkregen voor een Kennisdrager in het Midden en Kleinbedrijf (KIM-regeling)? Is het u bekend dat de student die de MKB-route volgde bij Machinefabriek Van der Klift te Rotterdam deze KIM-plaats niet kan vervullen omdat de MKB-route als voorgaand contract wordt gezien? Hoe beoordeelt u het feit dat aldus een KIM-plaats niet ingevuld kan worden terwijl de KIM-regeling een uitstekende vervolgstap op de MKB-route zou kunnen zijn? Kunt u aangeven op welke wijze de MKB-route in het HBO kan aansluiten op andere kennisversterkende beleidsmaatregelen voor het MKB zoals de KIM-regeling? Bent u bereid de KIM-regeling zo aan te passen dan wel te interpreteren dat de bedoelde student alsnog de KIM-plaats bij Machinefabriek Van der Klift te Rotterdam, waarvoor vergunning was verkregen, kan innemen?	 Ja. Ja, machinefabriek Van der Klift heeft een positieve beschikking gekregen voor de KIM-regeling. Het klopt dat de betreffende student de KIM-plaats niet kan vervullen, omdat hier sprake is van een formeel dienstverband met de werkgever. In de MKB-route is een belangrijk doel de «kennismaking» en kenniscirculatie tussen hoger opgeleide (in opleiding) en de MKB’er. De KIM-regeling richt zich in feite op hetzelfde doel, maar dan door middel van afgestudeerden. In die zin sluiten beide goed op elkaar aan. In de voorwaarden voor een KIM-subsidie is opgenomen dat de kennisdrager geen formeel dienstverband met het bedrijf mag hebben gehad. De argumentatie hiervoor is dat het niet zo mag zijn dat een MKB’er subsidie krijgt voor werknemers die reeds in dienst zijn of zijn geweest. In sommige gevallen zoals bij vakantiewerkers of bij deelnemers van een MKB-route zorgt deze voorwaarde voor uitsluitingen, die niet in lijn zijn met het doel van de regeling. Met formele wijzigingen van de regeling, wil ik wachten totdat de resultaten van de evaluatie van de regeling bekend zijn. Dat zal begin volgend jaar zijn.	 Economische Zaken (EZ)
 KVR10604.xml	 1999	 SP	 Vragen over de handelswijze van de gemeente Tilburg, die het persoonsgebonden budget (pgb) rekent als vermogen van uitkeringsgerechtigden, bij de uitvoering van de nieuwe Algemene Bijstandswet. Zie ook Aanh. Hand. II, 1997-1998, nr. 1086.	 Herinnert u zich de antwoorden van uw ambtsvoorganger op vragen van het lid Poppe over het persoonsgebonden budget? Bent u ervan op de hoogte dat de gemeente Tilburg nog steeds het persoonsgebonden budget als «vermogen» rekent betreffende de periode vóór de beantwoording van eerder door het lid Poppe hierover gestelde vragen? Bent u van mening dat het antwoord van uw voorganger een toelichting inhield op zijn beleid en dat er toen geen sprake was van een beleidswijziging? Zo ja, bent u bereid de gemeente Tilburg hierop aan te spreken en mogelijk ook andere gemeenten? Zo neen, hoe is dit te rijmen met het antwoord van uw voorganger op de eerdere vragen waarin hij aangaf deze handelswijze niet in overeenstemming met het karakter van het budget te beschouwen? Heeft de halfjaarlijkse wijziging van Leidraad Invordering 1990 inmiddels plaatsgevonden? Zo ja, met ingang van welke datum? Zo neen, wanneer gebeurt dit dan? Aanhangsel Handelingen, nr. 1086, vergaderjaar 1997–1998. Antwoord Tilburgse B&W op vragen SP-fractie (1998/136, bijgevoegd)	 	 Binnenlandse Zaken en Koninkrijksrelaties
 KVR10605.xml	 1999	 SP	 Vragen naar aanleiding van de reportage van de NCRV op 25 oktober 1999 op radio 1 over marketing van zuigelingenvoeding door voedingsfabrikanten.	 Hebt u kennisgenomen van de reportage van de NCRV over marketing van zuigelingenvoeding door voedingsfabrikanten? Wat is uw mening over de cadeautjes en sponsoring van deze voedingsfabrikanten aan thuis- en kraamzorgorganisaties, zoals geheel verzorgde uitstapjes, diners en scholingen? Is het u bekend dat ook zorgverleners in ziekenhuizen cadeautjes ontvangen en dat het voorkomt dat voedingsfabrikanten 6% van de jaarlijks gebruikte hoeveelheid babyvoeding aan het ziekenhuis terugbetalen? Zo ja, vindt u dit een gewenste gang van zaken? Is de cadeaucultuur in strijd met de warenwetregeling voor zuigelingen- en babyvoeding en bent u bereid de controle op de naleving te verbeteren? Bent u bereid de warenwet voor zuigelingen- en babyvoeding aan te scherpen door ook opvolgmelk eronder te laten vallen, regels te stellen aan informatiemateriaal voor ouders, een verbod in te stellen op relatiegeschenken en cadeaus voor zorgverleners en beperkingen op te leggen aan gratis telefoonnummers en websites voor informatie? Is het u bekend dat volgens een aanvullende resolutie opvolgmelk ook onder de WHO-code valt en de Code zich dus niet alleen richt op vervangingsproducten zoals u dat in antwoord op mijn eerdere vragen aangaf? Is het u bekend dat de flesvoedingsindustrie steeds meer gespecialiseerde babyvoeding met bepaalde gezondheidsclaims op de markt brengt? Zo ja, vindt u deze medicalisering een gewenste ontwikkeling? Bestaat er een risico dat voedingsfabrikanten gebruik maken van het ontbreken van regels ten aanzien van reclamebeperking in de nieuwe Warenwetregeling dieetvoeding voor medisch gebruik (juli 1999) met name voor hun nieuwe producten met gezondheidsclaims? Zo ja, bent u bereid reclamebeperking alsnog in deze regeling op te nemen? Erkent u dat de lage borstvoedingscijfers behalve door agressieve marketing voor kunstvoeding veroorzaakt worden door onvoldoende voorlichting? Zo ja, bent u bereid te investeren in een campagne met betere voorlichting over de voordelen van borstvoeding, zoals ook de VN-commissie voor kinderrechten adviseert? NRCV op radio 1, 25 oktober 1999 Aanhangsel Handelingen, nr. 826, Vergaderjaar 1998–1999. Aanbevelingen VN-comite kinderrechten aan Nederland	 	 Volksgezondheid, Welzijn en Sport (VWS)
 KVR10606.xml	 1999	 VVD	 Vragen naar aanleiding van het bericht in de Amersfoortse Courant van 16 oktober 1999 dat de alarmering van hulpdiensten in de regio Harderwijk niet functioneert door het falen van het zogenoemde CallMaxsysteem.	 Is het waar dat de alarmering van hulpdiensten in de regio Harderwijk niet functioneert door het falen van het zogenoemde CallMaxsysteem? Zo ja, welke structurele maatregelen zijn door welke instanties getroffen om dit te verhelpen? Tot welke gevolgen heeft het niet functioneren van het CallMaxsysteem geleid? Wie is daarvoor verantwoordelijk? Is het CallMaxsysteem eerst grondig beproefd voordat het werd ingevoerd? Zo neen, waarom niet? Is behalve in Gelderland het CallMaxsysteem ook elders in gebruik? Zo ja, treden daar ook dergelijke problemen als in Gelderland op? Amersfoortse Courant, 16 oktober 1999	 	 Binnenlandse Zaken en Koninkrijksrelaties Volksgezondheid, Welzijn en Sport
 KVR10608.xml	 1999	 VVD	 Vragen over de zorgvuldigheid die is betracht bij de toepassing van de representativiteitseis bij het algemeen verbindend verklaren van de horeca-cao, naar aanleiding van het rapport ''Onder en boven de streep: werknemersstatistieken in de horeca'' van het onderzoeksbureau Research Voor Beleid.	 Kent u het rapport «Onder en boven de streep: werknemersstatistieken in de horeca» van het onderzoeksbureau Research Voor Beleid? Deelt u de mening dat bij het algemeen verbindend verklaren van collectieve arbeidsovereenkomsten en in het bijzonder bij de toepassing van de representativiteitseis grote zorgvuldigheid moet worden betracht? Is het beschikken over een betrouwbare wijze van berekening van het representativiteitscijfer noodzakelijk om de representativiteitseis zorgvuldig te kunnen toepassen? Deelt u de mening van de onderzoekers dat in het geval van de horeca-cao een dergelijke berekeningswijze ontbreekt? Bent u van mening dat bij het algemeen verbindend verklaren van de horeca-cao op het punt van de representativiteit de vereiste grote zorgvuldigheid is betracht? Zo ja, waarop baseert u deze mening?	 	 Sociale Zaken en Werkgelegenheid
 KVR10609.xml	 1999	 PvdA	 Vragen over het experimentele gebruik van een nieuw ontwikkelde stopkogel door het arrestatieteam van de politieregio Haaglanden.	 Maakt het arrestatieteam van de politieregio Haaglanden bij wijze van experiment gebruik van een nieuw ontwikkelde stopkogel? Om wat voor soort kogel gaat het? Waar en door wie is deze kogel ontwikkeld? Wordt ze buiten Nederland in de praktijk toegepast? Wie heeft voor de proefneming toestemming gegeven? Welke wettelijke voorschriften bestaan voor het gebruik van wapens door arrestatieteams? Voldoet het experiment aan deze voorschriften? Wat wordt met het experiment beoogd? Hoe lang zal het lopen? Hoe en door wie worden de uitkomsten beoordeeld? Hoe is de politie van andere regio’s over het experiment geïnformeerd? Welke risico’s zijn aan het gebruik van de nieuwe kogel verbonden? Voldoet het experiment aan de afspraken die de vorige minister van Binnenlandse Zaken en Koninkrijksrelaties met de Kamer heeft gemaakt over de regels waaraan het gebruik van vuurwapens door de politie moet voldoen? Op welke wijze bent u bij de besluitvorming over het experiment betrokken? Hoe luidt uw oordeel over het experiment?	 	 Binnenlandse Zaken en Koninkrijksrelaties Justitie
 KVR1061.xml	 1995	 SP	 De vragen betreffen het niet gebruiken van wettelijke rechten op individuele huursubsidie en de Algemene Bijstandswet, naar aanleiding van het SCP-rapport ''De gemiste bescherming; niet-gebruik van sociale zekerheid door bestaansonzekere huishoudens'' door J.C. Vrooman en K.T.M. Asselberghs, november 1994.	 Maakt 30,5% van de huishoudens onder de armoedegrens geen gebruik van de Individuele Huur Subsidie (IHS), terwijl men er wel recht op heeft? Maakt 13 a` 28% van de huishoudens onder de armoedegrens geen gebruik van de Algemene Bijstandswet, terwijl men er wel voor in aanmerking komt? Wat zijn de oorzaken van het niet-gebruik van deze regelingen? Spannen gemeenten, verhuurders en bedrijfsverenigingen zich onvoldoende in om belanghebbenden op hun rechten te wijzen? Bent u bereid maatregelen te nemen, zodat optimaal gebruik gemaakt wordt van de wettelijke rechten? Zo ja, welke? Zo neen, waarom niet? SCP-rapport «De gemiste bescherming; niet-gebruik van sociale zekerheid door bestaansonzekere huishoudens» door J. C. Vrooman en K. T. M. Asselberghs (nov. 1994)	 Er kan worden aangenomen dat het feitelijke beroep op IHS minder is dan het theoretische beroep dat op deze subsidieregeling gedaan kan worden. Een sluitende raming van het niet-gebruik van IHS is echter moeilijk te maken. Uit recente onderzoeken blijkt dat ca. 25% van het totaal aantal huurders dat op grond van hun huur, inkomen, leeftijd en huishoudenssituatie voor individuele huursubsidie in aanmerking komt, geen aanvraag indient. In het onderzoek «De gemiste bescherming» is nagegaan in hoeverre het feit dat sommige huishoudens een benedenminimaal-inkomen hebben, verklaard kan worden door het niet-gebruik van uitkeringen die een bestaansminimum moeten garanderen. In het onderzoek is daarbij als grens gehanteerd een inkomen, lager dan 97% van het sociaal minimum. Andere mogelijke oorzaken dan niet-gebruik zijn onder meer strafsancties, het leven van een studiebeurs en directe betalingen via de sociale dienst. Ten aanzien van de bijstandswet wordt in het onderzoek geconcludeerd dat van de benedenminimale groep maximaal 17 tot 28% ten onrechte in het geheel geen gebruik maakt van de bijstandswet (volledig niet-gebruik). Van de groep bijstandsontvangers met een benedenminimaal inkomen ontvangt maximaal 13 tot 20% te weinig bijstand (partieel niet-gebruik). Bij deze percentages gaat het telkens om het recht op algemene bijstand volgens de normensystematiek. Door de gehanteerde methode en de beperkte gegevens waarop het onderzoek is gebaseerd, bieden deze cijfers slechts een indicatie voor het maximale niet-gebruik van algemene bijstand; er is derhalve niet sprake van een «hard» gegeven. De onderzoekers stellen daarom dat het niet mogelijk is aan dit resultaat eventuele beleidsconclusies te verbinden. Uit het SCP-onderzoek blijkt dat kennis van de regelingen weliswaar een belangrijke voorwaarde is voor het gebruik ervan, maar dat deze kennis op zichzelf niet voldoende motiveert. Voorlichting is daarom een belangrijke voorwaarde voor het tegengaan van niet-gebruik van de sociale zekerheid, maar geen garantie. De belangrijkste oorzaken van het niet-gebruik zijn de voldoende gedragsintenties van potentie¨le rechthebbenden. 1. De waardering van het bedrag. Vindt men het bedrag niet de moeite waard, dan blijft een aanvraag achterwege. 2. Ook zijn er algemene belemmerende houdingen, zoals de verwachting dat men onheus bejegend zal worden aan het loket, men schaamt zich, of men wil niet van de overheid afhankelijk zijn. 3. De (onjuiste) perceptie van het uitkeringsrecht; denken dat men geen recht heeft, of dat men het geld op termijn terug moet betalen vormt eveneens een belemmerende factor. 4. Indien men het eigen inkomen als «goed» beoordeelt volgt vaak geen aanvraag, ook indien men wel recht heeft. Wat betreft de IHS, wordt er in het algemeen minder beroep op de subsidieregeling gedaan naarmate het inkomen hoger is, het subsidiebedrag waarop het huishouden recht heeft lager is en de woonduur in de huidige woning langer. Als belangrijkste redenen voor het niet effectueren van het recht op IHS voeren de «niet-gebruikers» zelf aan dat zij hun inkomen te hoog achten, of hun huur te laag (zie noot 1: onderzoek IHS in perspectief). Wat betreft de bijstand geeft het onderzoek «Voorlichting door GSD’en» de indicatie dat sommige gemeenten veel inspanningen verrichten op het terrein van voorlichting, anderen daarentegen aanzienlijk minder. Een algemeen positief of negatief oordeel is daarom moeilijk te geven. Ten aanzien van de ABW geldt dat additionele maatregelen in de sfeer van de uitvoering niet in de eerste plaats vanuit de Rijksoverheid in gang gezet dienen te worden. In het eerstkomende bestuurlijk overleg met de VNG zullen de uitkomsten van het onderzoek besproken worden. Overigens is in de Herinrichting Algemene Bijstandswet expliciet een bepaling opgenomen (artikel 119), waarin de gemeenten opgedragen wordt, zorg te dragen voor een doeltreffende voorlichting aangaande verlening van bijstand. Wat de IHS betreft het volgende. Verhuurders en gemeenten zijn nauw betrokken bij de uitvoering van de Wet IHS. Woningcorporaties en gemeenten voeren ten aanzien van de IHS-regeling een actief voorlichtingsbeleid. Zij wijzen de huurder in het kader van de toewijzing van een woning al op de mogelijkheid van IHS. Bovendien wordt bij ca. 90% van de IHS-ontvangers, de huursubsidie verstrekt door tussenkomst van de verhuurder of de gemeente (huurmatiging). Door gemeenten en matigende verhuurders wordt ieder jaar voorlichtingsmateriaal verspreid (brochures, tabellenboekjes en aanvraagformulieren). Ook liggen er ieder jaar brochures bij de postkantoren en bibliotheken en wordt een artikel aan alle huis-aan-huis bladen aangeboden. De inspanningen van met name de kleinere particuliere verhuurders, die niet deelnemen aan het systeem van huurmatiging, blijken over het algemeen minder groot. Jaarlijks worden er bovendien door het ministerie van Volksgezondheid, Ruimtelijke Ordening en Milieubeheer voorlichtingsbijeenkomsten gehouden ten behoeve van de uitvoerende instanties over de aanpassingen in de Wet IHS voor het nieuwe subsidietijdvak. Daarbij wordt gewezen op het belang van een goede informatievoorziening aan de huurders. Aan deze bijeenkomsten wordt jaarlijks deelgenomen door circa 2500 medewerkers van gemeenten en verhuurders. Ook in de voorlichtingsbijeenkomsten voor het komende tijdvak zal dit punt nadrukkelijk worden meegenomen. Indien zich bijzondere situaties voordoen, worden burgers daarop attent gemaakt door middel van een extra voorlichtingsinspanning (advertenties in kranten of via de televisie). Zo is inzake de inschrijving in het bevolkingsregister, hetgeen per 1 juni 1994 voorwaarde voor subsidie is, een Postbus-51-spot op televisie uitgezonden. Naar aanleiding van de wijzigingen in het komende subsidietijdvak wordt in 1995 eveneens een Postbus-51-campagne gevoerd over de IHS. Gelet op het bovenstaande acht ik de voorlichting die in het kader van de IHS wordt gegeven, zowel door het Rijk als door gemeenten en verhuurders, afdoende. – Kwantitatieve analyse individuele huursubsidie (bijlage 3): Onderzoeksinstituut OTB, november 1993; – IHS in perspectief; Samenhang met terreinen van volkshuisvestingsbeleid, deelonderzoek B, RIGO, 1994	 Volkshuisvesting, Ruimtelijke Ordening en Milieubeheer
 KVR10610.xml	 1999	 VVD	 Vragen naar aanleiding van het bericht ''Heffing bij speculatie met grond. Minister wil woekerwinst afpakken'' in het Parool van 2 november 1999 over uitspraken van de minister van Verkeer en Waterstaat over het afromen van overwinsten op onroerend goed bij de aanleg van infrastructuur, om grondspeculatie tegen te gaan.	 Overweegt u bij de aanleg van infrastructuur overwinsten op onroerend goed in de omgeving af te romen om speculatie met grond tegen te gaan? Zijn de uitspraken in het Parool van 2 november jongstleden gedaan namens het kabinet? Hoe omvangrijk is grondspeculatie in relatie tot de aanleg van infrastructuur? Wat verstaat u onder onevenredige waardestijging? Hoe denkt u de omvang van de overwinst over een bepaalde periode veroorzaakt door het infrastructurele project c.p. te kunnen vaststellen? Kent u voorbeelden van toepassing van deze systematiek in andere landen? Zo ja, hoe zijn die ervaringen? Op welke wijze denkt u dat belasting op ontwikkelingswinst kan bijdragen aan succesvolle PPS-constructies? Hoe beoordeelt u de kritiek van onder andere Prof. Needham dat de causaliteit tussen de aanleg van een weg en de grondprijsontwikkeling niet hard te maken is? Wanneer kan de Kamer een kabinetsstandpunt tegemoet zien op het onderzoek «Ruimtelijk ontwikkelingsbeleid en grondwaardestijging»? «Parool», 2 november 1999: «Heffing bij speculatie met grond. Minister wil woekerwinst afpakken»	 Als de waardevermeerdering van gronden tot stand komt door aanleg van infrastructuur op kosten van de Nederlandse belastingbetaler zou het niet meer dan logisch zijn dat deze ook meedeelt in de waardevermeerdering. Dat is nu niet of nauwelijks het geval. De winsten vallen toe aan de grondeigenaar. In geval van schade door de aanleg van infrastructuur kan de grondeigenaar rekenen op een schadevergoeding van de zijde van de overheid. In geval van waardevermeerdering valt de winst volledig aan de eigenaar toe. Het kabinet heeft een ambtelijke commissie opdracht gegeven om voor de zomer de mogelijkheden voor het aanpassen van het grondbeleid goed in beeld te brengen. In de rapportage zullen alle aspecten van de problematiek waaronder de in de vragen naar voren gebrachte aspecten en de oplossingsmogelijkheden worden bezien. Aangezien het kabinet na het uitbrengen van het rapport een standpunt zal bepalen lijkt mij het, vooruitlopend hierop, ingaan op een deel van de van belang zijnde invalshoeken minder wenselijk.	 Verkeer en Waterstaat
 KVR10611.xml	 1999	 PvdA	 Vragen naar aanleiding van het Implementatie Rapport 1998 van de Europese Commissie over de structuurfondsen, van 22 januari 1999.	 Hebt u kennis genomen van het Implementatie Rapport 1998 van de Europese Commissie over de structuurfondsen,, 22 januari 1999? Blijkt uit dit rapport dat eind 1998 voor Nederland nog een bedrag van 972,6 miljoen Euro aan betalingen in het kader van de structuurfondsen diende te worden vastgelegd? Zo ja, betekent dit dat eind 1998, maar liefst 36% van de voor Nederland bestemde fondsen nog niet waren vastgelegd? Blijkt tevens uit dit rapport dat eind 1998 van de bedragen die reeds zijn vastgesteld, 454 miljoen euro nog niet is uitgegeven? Indien de antwoorden op vraag 2 en 4 beide bevestigend luiden, moet in Nederland dan bij benadering nog 1426,6 miljoen euro aan voor Nederland bestemde middelen uit de structuurfondsen worden besteed? Zo ja, betekent dit dat in Nederland eind 1998 slechts 47% van de gelden is besteed, die voor de periode tot eind 1999 zijn bestemd? Bent u, gelet op het zorgelijke beeld dat uit de cijfers van de Europese Commissie naar voren komt, bereid een uitvoerige eigen analyse te maken van de besteding van structuurfondsen in Nederland, zodat een duidelijk beeld ontstaat van de mogelijkheden en beperkingen van het adequaat en tijdig inzetten van Europese structuurfondsen? Bent u bereid een dergelijke analyse op korte termijn aan de Kamer te doen toekomen?	 Bijlage ter inzage gelegd bij afdeling Parlementaire Documentatie	 Financiën Economische Zaken
 KVR10613.xml	 1999	 GroenLinks	 Vragen over het Russische logboek dat op 12 juni 1985 aan de Nederlandse kust werd gevonden, het afgeven van een machtiging voor het verstrekken van informatie aan de Noorse marine of aan andere buitenlandse autoriteiten over de vinders van het logboek, de informatieverstrekking van de Militaire Inlichtingendienst (MID) en Binnenlandse Veiligheidsdienst (BVD) hierover en over de vernietiging van een inlichtingendossier.	 Kunt u uitsluiten dat het Russische logboek dat op 12 juni 1985 aan de Nederlandse kust werd gevonden afkomstig was van een Russische onderzeeër die enkele dagen daarvoor in het Noorse Sognefjord aanwezig was en daar mogelijk is vergaan? Is er een machtiging afgegeven voor het verstrekken van informatie aan de Noorse marine of aan andere buitenlandse autoriteiten over de vinders van het Russische logboek? Zo neen, waarom niet? Zo ja, wilt u dan een kopie van deze machtiging overleggen? Deelt u, in het licht van de correspondentie tussen de BVD en de Noorse autoriteiten en het feit dat een BVD-verzoek om informatie over de heer Valkenier leidde tot een uitgebreid buurtonderzoek door de PID Haarlem, thans nog de mening van uw voorganger dat de heer Koops van de PID deze actie geheel op eigen initiatief heeft uitgevoerd? Hoe kunnen MID en BVD in de verstrekte stukken tot de conclusie komen dat het logboek «van generlei waarde» is, terwijl uit de onder ede afgelegde verklaring van MARID-agent Mollema en uit een brief van het Ministerie van Defensie blijkt dat «de slechte staat van het logboek een goede analyse onmogelijk heeft gemaakt»? Hoe kan een opdracht tot verwijdering of vernietiging van een inlichtingendossier een dag later tot stand komen dan de feitelijke verwijdering of vernietiging? Komt het vaker voor dat de datum van verwijderings- of vernietigingsbesluiten valt na de feitelijke verwijdering of vernietiging? Hoe komen opdrachten daartoe tot stand? Wat is uw oordeel over het vernietigen van stukken lopende een gerechtelijke procedure? Kunt u een overzicht geven van het aantal onder uw verantwoordelijkheid (en die van uw voorganger) vernietigde stukken lopende een proces? Kunt u verklaren waarom namens de heer Valkenier opnieuw wordt geprocedeerd over stukken die de BVD weigert te laten zien? Heeft uw voorganger zich vergist, of de Kamer onjuist geïnformeerd, toen hij op Kamervragen antwoordde dat alle stukken betreffende deze zaak ter inzage zouden zijn gelegd? Wilt u toezeggen dat u de belofte van uw voorganger thans alsnog inlost? Door de heren Valkenier en Veldkamp. De zaak is ook wel bekend als de zaak Valkenier Beschikking van de Minister van BZ,, 25 april 1990 (32.438 SG/Kab), bijlage ondershands aan bewindspersoon toegezonden CAP meldingsformulier Russisch Logboek, 31 mei 1989, bijlage ondershands aan bewindspersoon toegezonden Brief van 17 september 1992 (JZMEG 2/0680/BST), bijlage ondershands aan bewindspersoon toegezonden Op 20 december 1990 zijn delen uit het BVD-rapport over deze zaak verwijderd. Daarbij wordt verwezen naar een BZK-brief gedateerd 21 december 1990. Vertrouwelijk CAP-meldingsformulier, 31 mei 1989, bijlage ondershands aan bewindspersoon toegezonden Aanhangsel Handelingen, nr. 1895, vergaderjaar 1995–1996.	 Nee. Na de inwerkingtreding van de huidige Wet op de inlichtingen- en veiligheidsdiensten (Wiv) op 1 februari 1988 is begonnen met de totstandbrenging van de nodige uitvoeringsregelingen. Een machtiging als bedoeld in artikel 16, tweede lid, van de Wiv, waarbij het gaat om de verstrekking van persoonsgegevens aan niet-overheidsorganen, is door de Minister van Binnenlandse Zaken afgegeven op 30 oktober 1989. Daarmee werd de tot dan gebruikelijke praktijk geformaliseerd. Ingevolge deze machtiging mag het Hoofd van de Binnenlandse Veiligheidsdienst persoonsgegevens verstrekken aan de inlichtingen- en veiligheidsdiensten van daarvoor in aanmerking komende mogendheden in de gevallen waarin de verstrekking noodzakelijk is ten behoeve van de internationale samenwerking in het belang van de democratische rechtsorde, dan wel de veiligheid of andere gewichtige belangen van de Staat. Ja, zoals mevrouw Dales in haar antwoord op kamervragen van de heer Willems reeds heeft medegedeeld heeft een ambtenaar van de PID-Haarlem op eigen initiatief een beknopt onderzoek ingesteld . Het een sluit het ander niet uit. Dat blijkt ook uit het bij de vragen gevoegde stuk van het Ministerie van Defensie, Directie Juridische Zaken . Daarin wordt niet alleen gemeld dat de toenmalige MARID niet tot een goede analyse kon komen omdat het boek in een te slechte staat verkeerde maar ook dat hetgeen wel ontcijferd kon worden niet interessant was en geen duidelijk inzicht gaf in de herkomst van het boek. Deze vraag moet op een misverstand berusten. De in het vrijgegeven document genoemde datum van 20 december 1990 heeft betrekking op de feitelijke verwijdering van de desbetreffende gegevens. De datum van 21 december 1990 verwijst naar de brief van de toenmalige Minister van Binnenlandse Zaken nr. 33.451 SG/Kab waarin van deze verwijdering aan betrokkene mededeling wordt gedaan. Er is dus geen sprake van dat de opdracht tot verwijdering later is gegeven dan de feitelijke verwijdering. Ik onderschrijf zonder enig voorbehoud het oordeel van de Afdeling bestuursrechtspraak hierover. In haar uitspraak van 8 januari 1998, nr. H01.96.0808, stelt de Afdeling «dat een overheidsorgaan (....) na de indiening van een verzoek op grond van artikel 3, eerst lid, van de WOB niet de vrijheid bezit over te gaan tot vernietiging van documenten waarop het verzoek betrekking heeft. Een ander uitgangspunt zou immers de aanspraken die de WOB beoogt te bieden bij voorbaat illusoir maken. Dat houdt in dat – onverminderd de toepasselijkheid van andere wettelijke regelingen – geen vernietiging van dergelijke documenten dient plaats te vinden voordat in voorkomende gevallen de vrijheid daartoe voortvloeit uit een definitieve rechterlijke uitspraak omtrent het WOB-verzoek». Overige vernietigingen van stukken lopende een proces zijn er onder mijn verantwoordelijkheid en die van mijn ambtsvoorganger niet geweest. Mijn ambtsvoorganger heeft zich niet vergist of de Kamer onjuist geïnformeerd. De procedure die heeft geleid tot de in het antwoord op vraag 6 aangehaalde uitspraak van de Afdeling bestuursrechtspraak had betrekking op de inzage door de heer Valkenier van op hem betrekking hebbende persoonsgegevens. In antwoord op door u gestelde vragen heeft mijn ambtsvoorganger medegedeeld dat de heer Valkenier in oktober 1994 inzage heeft gekregen in alle gegevens die met betrekking tot deze kwestie over hem bewaard zijn gebleven . De huidige procedure heeft betrekking op bij de BVD aanwezige gegevens met betrekking tot het logboek. In het kader van een daartoe strekkend verzoek heeft de heer Valkenier inzage gekregen in de door hem daarover aan de BVD ter inzage gevraagde documenten (na bewerking in verband met de bescherming van persoonsgegevens van derden en bronnen en/of werkwijzen van de BVD). De heer Valkenier heeft tegen mijn beschikking een bezwaarschrift ingediend. Aanhangsel Handelingen, nr. 1353, vergaderjaar 1990–1991, antwoord op de vragen 4 en 5. Ministerie van Defensie, Directie Juridische Zaken, Afdeling Bestuurs-, Straf-en Tuchtrecht, memo van 17 september 1992, in noot 4 bij de vragen aangeduid als brief (JZMEG2/0680/BS) Aanhangsel Handelingen, nr. 1895, vergaderjaar 1995–1996, antwoord op de vragen 2 en 8.	 Binnenlandse Zaken en Koninkrijksrelaties (BZK)
 KVR10614.xml	 1999	 SP	 	 Kent u het initiatief van de gemeente Amersfoort om uit zorg over de stagnerende integratie tot een evenwichtiger spreiding van allochtone en autochtone leerlingen te komen? Wat vindt u van het feit dat dit initiatief wordt genomen en van de vorm ervan? Wat is uw reactie op de uitgangspunten van het werkdocument dat de gemeente Amersfoort heeft opgesteld? Is het u bekend of er meer van dergelijke initiatieven zijn? Zo ja, bent u bereid de Kamer hierover te informeren? Bent u van mening dat dit initiatief navolging verdient? Zo neen, waarom niet? Zo ja, bent u bereid dergelijke initiatieven te stimuleren of te bevorderen? Radio 1 Journaal, Volkskrant, Trouw, 26 oktober 1999	 Ja, wij kennen het initiatief. Interessant is dat dit initiatief tot stand is gekomen op basis van een analyse van de lokale situatie en op basis van op lokaal niveau gedeelde opvattingen en daarop gebaseerde afspraken tussen lokale partijen (gemeente, schoolbesturen, minderhedenorganisaties). De keuze van de gemeente Amersfoort om via brede en goede voorlichting aan ouders een gerichte schoolkeuze te bevorderen juichen wij toe. De gemeente neemt hier een actieve regisserende rol in het lokale onderwijsbeleid. De vrijheid van de keuze van de ouders om te bepalen naar welke school hun kinderen zullen gaan blijft in deze aanpak uiteraard in stand. Wat ons aanspreekt in de uitgangspunten van het werkdocument is dat lokale partijen gezamenlijk verantwoordelijkheid zien en nemen voor het voeren van op de lokale situatie afgestemd onderwijsbeleid. Het is ons bekend dat ook de gemeente Zaanstad door middel van schoolkeuzevoorlichting aan ouders streeft naar een evenwichtiger spreiding van allochtone en autochtone leerlingen in scholen. Dit beleid is in 1998 door het SCO-Kohnstamm Instituut geëvalueerd. Daaruit blijkt dat scholen en ouders positief zijn over dit initiatief van de gemeente, maar dat het beïnvloeden van schoolkeuzen moeilijk is, en zowel tijd vergt als bescheiden doelstellingen vraagt. Wij zijn van mening dat het navolging verdient dat op lokaal niveau in goed overleg met betrokken partijen gezocht wordt naar oplossingen die passen binnen de specifieke lokale situatie. Voor welke oplossingen vervolgens wordt gekozen, is in eerste instantie een zaak van betrokken lokale partners. Wij volgen dergelijke initiatieven met belangstelling, zowel wat betreft de uiteindelijk gerealiseerde spreiding van allochtone en autochtone leerlingen, als wat betreft de bijdrage aan de (sociale) integratie tussen verschillende bevolkingsgroepen.	 Grote Steden- en Integratiebeleid Onderwijs, Cultuur en Wetenschappen
 KVR10615.xml	 1999	 D66	 Vragen naar aanleiding van eerdere vragen van het lid Bakker over het mogelijk verhandelen van gegevens van studenten aan commerciële bedrijven door de IB-groep in Groningen (Aanh. Hand. II, 1997-1998, nr. 514).	 Herinnert u zich uw antwoorden op mijn vragen van 23 december 1997 inzake het mogelijk verhandelen van gegevens van studenten aan commerciële bedrijven door de IB-groep in Groningen? Staat u nog steeds op het standpunt dat de IB-groep de adresgegevens van studenten niet mag verhandelen? Geldt dit ook voor universiteiten en hogescholen alsmede voor de NS, die immers ook via de OV-studentenkaart de beschikking heeft over studentgegevens? Hoe verklaart u dat een student, die zich heeft ingeschreven bij een universiteit, binnen korte tijd wordt aangeschreven door een bank met het aanbod een Studentenrekening te nemen, en korte tijd na uitschrijving een brief met de mededeling dat het recht op een Studentenrekening was komen te vervallen, in beide gevallen zonder dat de student zelf mededeling doet van inschrijving of uitschrijving aan de desbetreffende bank? Bent u bereid toe te zien op de naleving van het beginsel dat gegevens, die door studenten en/of hun ouders aan publieke of semi-publieke instanties worden verstrekt, ook inderdaad louter worden gebruikt voor het primaire doel waarvoor deze gegevens zijn bedoeld? Aanhangsel Handelingen, nr. 514, vergaderjaar 1997–1998. Zoals vragensteller is gebleken uit informatie van studenten	 Ja. Ja, mijn standpunt hierover is ongewijzigd. Mijn standpunt was en is dat volgens de Wet op de Persoonsregistraties gegevens uit een door de WPR beschermde registratie door de registratiehouder slechts gebruikt mogen worden voor een doel dat verenigbaar is met het doel waarvoor die registratie is opgebouwd. Uw vragen van 23 december 1997 hadden betrekking op een casus waarbij de Informatie Beheer Groep voornemens was om aan laatstejaars studenten die hadden laten blijken tegen toezending van reclamemateriaal geen bezwaar te hebben, een aanbod te doen voor een gratis blad en het gratis jaarboek Intermediair. Hierbij was geen sprake van het door de IB-Groep verhandelen van adresgegevens van studenten. De Wet persoonsregistraties geeft het toetsingskader aan voor de vraag of universiteiten en hogescholen in een concreet geval al dan niet adresgegevens van studenten mogen verhandelen. De vraag of instellingen adresgegevens mogen verstrekken uit hun bestanden aan derden, wordt onder meer beheerst door het regime van artikel 14 van de Wet persoonsregistraties. De vraag of verstrekking van de gegevens verenigbaar is met het doel van de persoonsregistratie waarin zij zijn opgenomen, is de eerste die beantwoord moet worden. Het ligt niet voor de hand om gegevens die voor een publiek doel en op basis van een wettelijke verplichting zijn verzameld, ter beschikking te stellen aan derden met het oog op commerciële doeleinden. Zowel de IB-Groep als de universiteiten en hogescholen beschikken over databestanden die tot stand zijn gekomen door gegevens geleverd op grond van wettelijke regelingen. Als het gaat om gegevens die op grond van een wettelijke verplichting en niet op basis van vrijwilligheid van de betrokkenen zijn verstrekt, lijkt het mij redelijk om aan het gebruik van die gegevens hogere eisen te stellen. Te denken valt aan het vooraf informeren van degenen van wie gegevens in het bestand zijn opgenomen en daarbij tevens te vermelden op welke wijze men kan laten weten dat men niet wil dat die gegevens voor andere doeleinden worden gebruikt. Omdat de bevoegde organen van de universiteiten en hogescholen houder van de gegevens zijn zoals bedoeld in de Wet Persoonsregistraties, moeten zij zelf de afweging maken hoe om te gaan met een eventueel verzoek tot het beschikbaar stellen van die adresgegevens. Voor zover het de Nederlandse Spoorwegen betreft, kan ik u meedelen dat dit bedrijf niet over studentengegevens beschikt die van de IB-Groep afkomstig zijn. Zoals u bekend is, regelt de IB-Groep de uitgifte van de OV-studentenkaart via de postkantoren. Ik heb geen inzicht in de wijze waarop banken feitelijk opereren. Het is mij niet bekend hoe banken aan dit soort van gegevens komen. Uiteraard is het verstrekken van adresgegevens aan banken door de IB-Groep niet verenigbaar met het doel waarvoor de registratie van de IB-Groep is opgebouwd (zie het antwoord bij 2). Ik heb mij hierover verstaan met de IB-Groep. Deze heeft mij bevestigd dat zij geen gegevens hebben verstrekt aan banken. Naar mijn oordeel wordt in het gevraagde toezicht afdoende voorzien in de Wet persoonsregistraties. Het toezicht op de naleving van deze wet is opgedragen aan de Registratiekamer.	 Onderwijs, Cultuur en Wetenschappen
 KVR10616.xml	 1999	 SP	 Vragen naar aanleiding van de bevindingen van de regionale inspectie over de stichting Arduin, beschreven in de Rapportage Algemeen toezichtsbezoek Stichting Arduin van oktober 1999, namelijk dat de communicatie dermate verstoord is dat niet langer gesproken kan worden van een verantwoord functionerende organisatie en dat er op de locatie Den Berg onvolkomenheden zijn vastgesteld in en rondom de zorg die dringend verbetering behoeven.	 Heeft u kennisgenomen van de bevindingen van de regionale inspectie over de stichting Arduin namelijk dat de communicatie dermate verstoord is dat niet langer gesproken kan worden van een verantwoord functionerende organisatie en dat er op de locatie Den Berg onvolkomenheden zijn vastgesteld in en rondom de zorg die dringend verbetering behoeven? Zo ja, wat is uw reactie hierop? Welke aanbevelingen heeft de inspectie gedaan? Bent u van mening dat Arduin deze aanbevelingen dient op te volgen en dat dit voldoende mogelijkheden biedt om de problemen op te lossen? Zo neen, bent u bereid aanvullende maatregelen te treffen? Erkent u dat niet de visie op zorg maar vooral de uitwerking en implementatie onderwerp van discussie zijn? Zo ja, bent u van mening dat juist in het belang van de voortgang van de nieuwe visie op zorg, de uitwerking en implementatie hiervan uiterst zorgvuldig en in goede samenspraak met zowel bewoners als ouders en personeel dient te verlopen? Bent u bereid het verzoek van Nu’91 in te willigen om ook een onafhankelijk onderzoek te verrichten naar het personeelsbeleid van Arduin? Heeft de inspectie ook onderzoek gedaan naar de meldingen inzake mensen met Melkertbanen die ingezet zouden worden voor zorgtaken die zij niet mogen verrichten? Zo neen, bent u bereid hier alsnog onderzoek te laten doen en de Kamer hierover te berichten? Rapportage Algemeen toezichtsbezoek Stichting Arduin, oktober 1999	 Ja, ik heb kennisgenomen van de bevindingen van het inspectierapport. Uit dit rapport blijkt dat de communicatie op en rondom de locatie Den Berg ernstig verstoord is. Deze conclusie betreft derhalve niet de gehele organisatie. Tevens heeft de Inspectie er kennis van genomen dat gezocht wordt naar een onafhankelijke vorm van interim management op de locatie Den Berg. De inspectie steunt dit voorstel. De door de Inspectie geconstateerde onvolkomenheden in de zorg op de locatie Den Berg worden door de organisatie opgepakt en verbeterd. De Inspectie heeft 10 aanbevelingen gedaan in haar rapport. De aanbevelingen behelzen: – een transparant en naar de huidige situatie uitgewerkt reorganisatieplan voor de locatie Den Berg – een zo spoedig mogelijk uit te voeren onderzoek naar arbeidsomstandigheden – het opzetten van een transparant en toetsbaar kwaliteitssysteem als bedoeld in de Kwaliteitswet met een uitwerking van verantwoordelijkheden en bevoegdheden in het kader van de wet BIG en een actualisering van beleid en uitvoering van dwangbehandeling en de toepassing van middelen en maatregelen – de beoogde interim-manager een hoofdrol laten vervullen in het werken aan het herstel van vertrouwen op en rondom de locatie Den Berg – een masterplan ontwikkelen voor de accommodatie op Den Berg – toesturen van de actuele brandveiligheidsverklaringen, locaties Zierikzee aan de inspectie. Ik ga op dit moment er vanuit dat het uitvoeren van deze maatregelen voldoende mogelijkheden biedt om de problemen op te lossen. Mocht blijken dat de stichting in onvoldoende mate uitvoering geeft aan genoemde maatregelen dan zal ik in overweging nemen om in het kader van de Kwaliteitswet zorginstellingen een aanwijzing te geven. Ja, vooral de uitwerking en implementatie van de visie zijn onderwerp van discussie. Ja, uiteraard dienen de uitwerking en implementatie in onderling overleg tussen betrokkenen vorm te krijgen. De directie van Arduin heeft de Inspectie laten weten zo spoedig mogelijk een onderzoek naar personeelsbeIeid en arbeidsomstandigheden te laten plaatsvinden, waarbij de betreffende vakbonden betrokken worden. Ja, de inspectie heeft onderzoek gedaan naar meldingen, waaronder incidenten rondom voorbehouden handelingen. Uit het beschikbare objectieve onderzoeksmateriaal blijkt niet dat er sprake is van inzet van medewerkers met een Melkert-baan bij de voorbehouden handelingen zoals omschreven in de wet BIG. WeI is de Inspectie van mening dat de reikwijdte van de wet BIG te weinig bekend is binnen de locatie Den Berg en hierop zijn dan ook aanbevelingen gedaan. De reikwijdte van de wet BIG met een uitwerking naar taken, bevoegdheden en verantwoordelijkheden alsook naar het door de organisatie georganiseerde toezicht op voorbehouden handelingen is in de aanbevelingen opgenomen.	 Volksgezondheid, Welzijn en Sport
 KVR10617.xml	 1999	 CDA	 Vragen naar aanleiding van het artikel ''arts schendt beroepsgeheim'' in Trouw van 29 oktober 1999, namelijk dat veel artsen het beroepsgeheim schenden door desgevraagd informatie te geven over de doodsoorzaak en het ziekteverloop van polishouders aan medische adviseurs in dienst van verzekeraars.	 Kent u het bericht «arts schendt beroepsgeheim»? Kunt u bevestigen dat «veel artsen desgevraagd informatie geven over de doodsoorzaak en het ziekteverloop van polishouders» aan «medische adviseurs in dienst van verzekeraars»? Kunt u tevens bevestigen dat bedoelde medische adviseurs daartoe «niet-valide machtigingen van nabestaanden gebruiken»? Wat is de (juridische) status van het beroepsgeheim van de arts? Hoe beoordeelt u deze gang van zaken? Bent u van oordeel dat het schenden van het beroepsgeheim het vertrouwen van de patiënt c.q. zijn nabestaanden in de medische stand kan ondermijnen? Zo neen, wilt u uw antwoord motiveren? Is het waar dat «verzekeraars al een tijdje in gesprek zijn met artsen-, patiënten, maatschappelijke organisaties en de overheid» over «hoe ver verzekeraars mogen gaan bij het zoeken naar informatie over doodsoorzaak en ziekteverloop bij polishouders»? Bestaat er onduidelijkheid omtrent het beroepsgeheim van de arts, ondanks de richtlijnen van de KNMG? Zo neen, wat is dan de achtergrond van deze gesprekken? Hebben deze gesprekken uiteindelijk toch de bedoeling de positie van het beroepsgeheim te «verzwakken», of kunt u garanderen dat het beroepsgeheim voluit haar gelding zal behouden? Wat is de is de inzet van «de overheid» in deze gesprekken? Vormt deze gang van zaken een onderdeel van het beleid dat er op gericht is de verzekeraars de regierol in de zorg in handen te geven, en zo ja, hoe kijkt u daartegen aan in het licht van deze berichten? Bent u voornemens hierover in overleg te treden met de KNMG en wilt u de Kamer over de uitkomsten daarvan informeren? Trouw, 29 oktober 1999	 Ja. Het is mij bekend dat het voorkomt dat artsen informatie geven over de doodsoorzaak en het ziekteverloop van polishouders aan medisch adviseurs in dienst van verzekeraars. Om hoeveel gevallen het gaat is echter niet bekend. Deze bevestiging kan ik niet geven. Ik ga ervan uit dat de Ombudsman Levensverzekering dit heeft geconstateerd, zoals hij in zijn jaarverslag over 1998 meldt. Overigens merk ik op dat nabestaanden geen recht toe komt te beschikken over medische persoonsgegevens van een overledene, omdat het recht op geheimhouding een persoonlijk recht van de patiënt is dat ook na overlijden blijft bestaan. WeI kunnen nabestaanden een verzoek indienen bij de arts om inzage te verkrijgen ten behoeve van zichzelf. De arts zal slechts in uitzonderingsgeval, indien hij van oordeel is te handelen in de geest van de overledene en er met de verstrekking van gegevens aan een derde een aanmerkelijk belang is gediend, tot die verstrekking kunnen overgaan. De plicht tot geheimhouding van de arts is vastgelegd in het Wetboek van Strafrecht, de wet BIG en de WGBO. De patiënt heeft recht op geheimhouding van zijn medische persoonsgegevens; op de arts berust derhalve de juridische verplichting om alle gegevens die hij in het kader van zijn beroepsuitoefening over de patiënt verneemt, geheim te houden. De arts kan zijn geheimhoudingsplicht doorbreken met toestemming van de betrokkene of op basis van een wettelijke bevoegdheid. Soms is er een wettelijke plicht om de geheimhouding te doorbreken, zoals in geval van meldingsplicht bij bepaalde infectieziekten. Ook na overlijden werkt het recht op geheim van de patiënt door. Net als de Ombudsman Levensverzekering ben ik van oordeel dat het geen pas geeft om zonder meer van de bestaande praktijk in Nederland af te wijken. Conform de richtlijnen van de KNMG kunnen verzekeraars geen informatie over doodsoorzaak en/of informatie over ziekteverloop voorafgaand aan het overlijden en de gezondheidstoestand bij het sluiten van de verzekering van de verzekerde verkrijgen, tenzij de gegevens voor statistische doeleinden worden gebruikt. Het beroepsgeheim is een belangrijk fundament onder het vertrouwen van de patiënt in de arts. Schending van het beroepsgeheim kan derhalve een behoorlijke ondermijning in dat vertrouwen tengevolge hebben. Het komt voor dat aspirant verzekerden bij het aangaan of wijzigen van een verzekering bij hen bekende medische informatie, die van belang kan zijn voor de risico inschatting van de verzekeraar en die niet valt onder de werking van de Wet medische keuringen, verzwijgen. Om die reden hebben sommige verzekeraars een systeem van machtigingen tot inzage in gegevens na overlijden ingevoerd. Dit verklaart waarschijnlijk de bevindingen van de Ombudsman Levensverzekeringen. Het machtigingensysteem is echter juridisch aanvechtbaar en ook overigens in het licht van het beroepsgeheim een onjuist instrument. Zie de antwoorden op de vragen 3, 4, 5 en 6. Door het Verbond van Verzekeraars is het vermoeden van een toename van fraude door verzwijging naar voren gebracht. Aangezien verzekeraars terecht van mening zijn dat fraude bestreden moet kunnen worden, zijn op mijn dringend verzoek besprekingen gevoerd. Eerst tussen het Verbond en de KNMG; later is dit overleg uitgebreid met NP/CF en het Breed Platform Verzekerden en Werk. Doel van deze besprekingen was te komen tot een voor alle partijen aanvaardbare oplossing voor dit probleem. Partijen hebben inmiddels overeenstemming bereikt over een vorm van toetsing van vermoeden van fraude bij het afsluiten of wijzigen van een verzekering die recht doet aan het beroepsgeheim enerzijds en het voorkomen van fraude anderzijds. Het desbetreffende document, dat mijn steun heeft, zal binnenkort door alle betrokkenen worden ondertekend. Ik zal dit vervolgens doen toekomen aan de Tweede Kamer. Deze kwestie staat geheel los van een regierol van wettelijke ziektekostenverzekeraars.	 Volksgezondheid, Welzijn en Sport
 KVR10618.xml	 1999	 GroenLinks	 Vragen naar aanleiding van de constatering van de Ombudsman Levensverzekeringen dat artsen medische informatie verstrekken aan levensverzekeraars.	 Wat is uw oordeel over de constatering van de Ombudsman Levensverzekeringen dat artsen medische informatie verstrekken aan levensverzekeringen? Is de minister van Volksgezondheid, Welzijn en Sport van oordeel dat artikel 88 van de Wet BIG en artikel 272 van het Wetboek van Strafrecht is overtreden? Bent u bereid nabestaanden te informeren over de mogelijkheid een klacht in te dienen bij de Tuchtrechter en/of aangifte te doen en bekendheid te geven aan het feit dat nabestaanden geen machtiging hoeven af te geven aan de levensverzekeraars? Kunt u aangeven hoeveel gevallen van schending van het medisch geheim bekend zijn?	 De constatering van de Ombudsman levensverzekering dat artsen desgevraagd aan verzekeraars inlichtingen verstrekken over hun (inmiddels overleden) patiënt acht ik een zorgwekkende zaak. In principe werkt het beroepsgeheim ook na overlijden. Terecht start de Ombudsman zijn betoog met een verwijzing naar de bestaande praktijk in Nederland: verzekeraars verkrijgen conform de richtlijnen van de KNMG geen informatie over de doodsoorzaak en/of informatie over het ziekteverloop voorafgaand aan het overlijden en de gezondheidstoestand bij het sluiten van de verzekering van de verzekerde, tenzij voor statistische doeleinden. Voor de volledigheid merk ik op dat onder omstandigheden een verstrekking van medische persoonsinformatie na overlijden aan derden soms wel gerechtvaardigd kan zijn. Dit kan bij voorbeeld aan de orde zijn indien de arts van oordeel is dat hij in de geest van de overledenen handelt en er aanmerkelijke belangen van derden met inzage gediend zijn. Deze lijn wordt ook gevolgd door de rechter. Bij een verstrekking van gegevens over een patiënt aan een derde dient een hulpverlener/arts zich er elke keer opnieuw van te vergewissen of hij daartoe gerechtigd is. In eerste instantie zal hij moeten zwijgen of afzien van verstrekken, tenzij er gegronde redenen zijn om tot verstrekking over te gaan. Zelfs bij uitdrukkelijke toestemming van een patiënt zal hij steeds een afweging moeten maken. Of in de gevallen, als door de ombudsman levensverzekering geconstateerd, sprake is van overtreding van artikel 88 BIG en 272 Wetboek van Strafrecht kan ik, door het ontbreken van gegevens, niet vaststellen. Wanneer de afspraken tussen het Verbond van Verzekeraars, de KNMG, NP/CF en het Breed Platform Verzekerden en Werk inzake een vorm van toetsing van vermoeden van fraude bij het afsluiten of wijzigen van een verzekering die recht doet aan het beroepsgeheim enerzijds en het voorkomen van fraude anderzijds, zullen zijn afgerond, zal ik betrokkenen vragen ook het publiek te informeren en daarbij specifiek aandacht te wijden aan de positie van nabestaanden. De enige gegevens waarover ik beschik zijn de cijfers van de inspectie voor de Gezondheidszorg (IGZ) over de ontvangen tuchtuitspraken (Jaarrapportage IGZ 1998). In 1998 werd 22 maaI geklaagd over schending van het beroepsgeheim en is in 6 gevallen een maatregel opgelegd. In 1997 betrof dit aantal 13, respectievelijk 8. Over 1999 zijn nog geen gegevens beschikbaar.	 Volksgezondheid, Welzijn en Sport
 KVR10619.xml	 1999	 CDA	 Vragen over de verminderde bereidheid van verzekeringsmaatschappijen om een WA-verzekering (wettelijke aansprakelijkheid) af te sluiten met 65-plussers die een auto bezitten.	 Kunt u signalen van de ANWB bevestigen dat verzekeringsmaatschappijen steeds minder bereid zijn om een Wettelijke Aansprakelijkheidsverzekering af te sluiten met 65-plussers die een auto bezitten? Heeft dit te maken met het feit dat deze groep als een te groot risico wordt gezien? Wordt dit beeld bevestigd door statistische gegevens? Hoe verhoudt zich de verplichting voor kentekenhouders om een WA-verzekering af te sluiten tot de contractvrijheid van verzekeringsmaatschappijen? Bent u bereid maatregelen te nemen om ervoor te zorgen dat 65-plussers ook in de toekomst verzekerd kunnen zijn van een goede WA-verzekering? Zo ja, wanneer vallen de maatregelen te verwachten? Zo neen, waarom niet?	 Van de zijde van de ANWB werd mij medegedeeld dat aldaar inderdaad bedoelde signalen zijn ontvangen. Volgens de ANWB betreft het circa 100 gevallen, waarbij het onder meer gaat om het overzetten van verzekeringen naar de andere partner in verband met overlijden, terugkeer uit het buitenland en wijzigingen van verzekeringen als gevolg van een nieuwe tussenpersoon. Eveneens heb ik gesproken met het Verbond van Verzekeraars, mede naar aanleiding van de bij de beantwoording in 1995 door de Minister van Financiën gedane toezegging om de voorstellen van de Algemene Nederlandse Bond van Ouderen (ANBO) onder de aandacht te brengen bij het Verbond. Het Verbond heeft overleg gevoerd met de ANBO, waarna het zijn leden heeft geadviseerd zorgvuldigheid te betrachten ten aanzien van leeftijdscriteria in het acceptatie- en schaderegelingsbeleid. Uit de van het Verbond ontvangen informatie blijkt dat in zijn algemeenheid geen problemen bij 65-plussers bestaan bij het verzekeren van 65-plussers. In voorkomende situaties kan een (aspirant)verzekerde bij het overgaan naar een andere maatschappij echter wel onder een op het reële risico afgestemd acceptatieregime komen. Om deze reden wordt een (aspirant)verzekerde veelal geadviseerd de lopende verzekering bij dezelfde maatschappij te continueren. Van de Ombudsman Schadeverzekering vernam ik, dat bij dit instituut nauwelijks klachten binnen komen over het feit dat 65-plussers problemen zouden hebben met het afsluiten van een WAM-verzekering (WAM = Wet aansprakelijkheidsverzekering motorrijtuigen). Samenvattend: Ik heb kennis genomen van de signalen van de ANWB, maar er is geen aanleiding te veronderstellen dat verzekeringsmaatschappijen steeds minder bereid zijn om WAM-verzekeringen af te sluiten met 65-plussers. Gelet op het antwoord bij vraag 1 wordt deze vraag ontkennend beantwoord. Door het Verbond van Verzekeraars wordt onderkend dat er sprake is van een steeds grotere aandacht voor verzekeringsoplossingen voor oudere (kandidaat)verzekerden. Alleen al om die reden is het onderwerp op de agenda van de bedrijfstak gezet. De leden van het Verbond is gevraagd de ANBO-voorstellen te betrekken bij de toekomstvisie van hun ondernemingen en vast te stellen hoe het productontwikkeling- en acceptatiebeleid (waar nodig) op bepaalde punten bijgestuurd kan worden en oplossingen worden bedacht voor een passende benadering van deze belangrijke groep (aspirant)verzekerden. Volgens het Verbond hebben recente ontwikkelingen laten zien dat een aantal maatschappijen al inspeelt op de groeiende seniorenmarkt. In onderstaand overzicht wordt inzicht gegeven in de schadelast en schadefrequentie van diverse groepen verkeersdeelnemers. Uit dit overzicht blijkt dat op basis van statistische gegevens 65-plussers een groter risico vormen dan 25–65-jarigen. In zijn algemeenheid heeft dit verhoogde risico geen doorwerking in de premie, zolang de verzekeringnemer bij dezelfde maatschappij verzekerd blijft. Indien men toch van maatschappij verandert bestaat de kans op acceptatie op basis van een andere premie en voorwaarden. Overzicht van de gemiddelde schadelast en schadefrequentie met invloed BM-trede (index 25 – 65 = 100) leeftijdscate- gorie gemiddelde schadelast schade- frequentie 18–24 152 128 25–65 100 100 > 65 127 129 (bron: Verbond van Verzekeraars, Centrum voor Verzekeringsstatistiek) Voor WAM-verzekeraars bestaat geen acceptatieplicht. Verzekeraars zijn derhalve vrij om door risico-inschatting hun acceptatiebeleid vorm te geven. Uit de voorafgaande antwoorden moge blijken dat geen sprake is van een situatie waarin het voor 65-plussers in algemene zijn moeilijk is om een WAM-verzekering te sluiten. Volledigheidshalve wordt er op gewezen dat in uitzonderlijke situaties vrijwel altijd een oplossing kan worden gevonden bij Rialto Verzekeringen (voorheen Terminus Assurantie Maatschappij). Aangezien geen termen aanwezig zijn te veronderstellen dat er op dit terrein voor 65-plussers problemen bestaan, ontbreekt de noodzaak voor nadere maatregelen.	 Verkeer en Waterstaat
 KVR1062.xml	 1994	 PvdA	 De vragen betreffen een concept-voorstel van de Europese Commissie inzake het verlagen van het cacaogehalte in chocolade en de gevolgen daarvan voor de cacao-exporterende landen.	 Herinnert u zich nog de eerder gestelde vragen inzake cacaosubstituten in chocoladeprodukten? Hebt u kennisgenomen van de campagne «De regering moet er chocolade van maken» gestart door het Amsterdamse bedrijfsleven, ontwikkelingsorganisaties, de consumentenbond en universiteiten? Overweegt het kabinet werkelijk het concept-voorstel van de Europese Commissie inzake het verlagen van het cacaogehalte in chocolade te steunen? Zo ja, waarom? Welke gevolgen heeft dit besluit voor de cacao-exporterende landen? Indien het kabinet het concept-voorstel wil ondersteunen, hoe denkt het de daling van de werkgelegenheid in de Amsterdamse haven door verminderde cacao-overslag en de strijdigheid met het beleid dat gericht is op de export van ontwikkelingslanden te ondervangen? Eerdere vragen terzake van de leden Van Ojik, Tommel en Leerling, Aanhangsel Handelingen nr. 532, vergaderjaar 1993–1994, en het lid Verspaget, Aanhangsel Handelingen nr. 533, vergaderjaar 1993–1994	 Ja. Ja. Momenteel circuleert binnen de Europese commissie inderdaad een concept voorstel ter vervanging van de richtlijn inzake cacao- en chocoladeprodukten. Naar verluidt, zou het concept ertoe strekken dat de lidstaten nationaal kunnen bepalen of bij de bereiding van chocolade tot maximaal 5% cacaobotervervangende vetten worden toegestaan (subsidiariteitsbeginsel). Een volgende stap is dat het voorstel door de Commissie zal worden besproken en vastgesteld; wanneer zulks zal gebeuren en wat het resultaat daarvan zal zijn is nog niet bekend. Het kabinet heeft nog geen standpunt terzake bepaald.	 Buitenlandse Zaken Economische Zaken
 KVR10621.xml	 1999	 SP	 Vragen over het informeren van de Kamer over de aanwezigheid van Amerikaanse kernwapens op Nederlands grondgebied, naar aanleiding van de berichten ''Verhofstadt kondigt opklaring aan over kernbommen Kleine Brogel'' in de Standaard van 22 oktober 1999 en ''Verhofstadt zoekt midden tussen discretie en informatie'' in De Morgen van 29 oktober 1999 en naar aanleiding van het feit dat de Belgische premier Guy Verhofstadt binnenkort een voorstel zal doen over de manier waarop Belgische parlementsleden geïnformeerd kunnen worden over de aanwezigheid van kernbommen op de Luchtmachtbasis Kleine Brogel.	 Kent u de berichten «Verhofstadt kondigt opklaring aan over kernbommen Kleine Brogel» en het bericht «Verhofstadt zoekt midden tussen discretie en informatie» ? Is het u bekend dat de Belgische premier Guy Verhofstadt binnenkort een voorstel zal doen over de manier waarop Belgische parlementsleden geïnformeerd kunnen worden over de aanwezigheid van kernbommen op de Luchtmachtbasis Kleine Brogel en dat hij hiertoe een procedure zal opstellen die het midden houdt tussen militaire vertrouwelijkheid en het parlementaire informatierecht? Kunt u, in navolging van de Belgische premier, ook een manier zoeken om de Kamer te informeren over de aanwezigheid van Amerikaanse kernwapens op Nederlands grondgebied? Zo ja, op welke wijze gaat u dit doen? Zo neen, waarom niet? Bent u bereid de Kamer te informeren over het uiteindelijke procedurevoorstel van Verhofstadt zoals in vraag 4 beschreven? Bent u bereid de informatie over Amerikaanse kernwapens in België die misschien via deze procedure bekend worden, aan de Kamer te overleggen? Standaard, 22 oktober 1999 De Morgen, 29 oktober 1999	 Ja. Het is bekend dat premier Verhofstadt overweegt een voorstel te doen over de verstrekking van gegevens over de veronderstelde aanwezigheid van kernwapens op Belgisch grondgebied met behoud van militaire vertrouwelijkheid. Hij heeft tevens medegedeeld niet te willen afwijken van het officiële voorlichtingsbeleid van de NAVO inzake de aanwezigheid van kernwapens op het grondgebied van Europese bondgenoten. Dit beleid houdt in dat hierover geen mededelingen worden gedaan. Het huidige voorlichtingsbeleid inzake de aanwezigheid van kernwapens op het grondgebied van Europese bondgenoten berust, zoals gezegd, op een bondgenootschappelijke afspraak. Enige wijziging van dit beleid kan slechts tot stand komen in goed overleg tussen de betrokken bondgenoten. Dat geldt ook voor de al dan niet vertrouwelijke informatieverlening aan parlementen. In het kader van de NAVO-discussie naar aanleiding van paragraaf 32 van het communiqué van de Top van Washington komt dit beleid aan de orde. Over de uitkomsten van die discussie zal ik Uw Kamer t.z.t. uiteraard informeren. Mocht premier Verhofstadt een procedurevoorstel doen dan is de regering gaarne bereid de Kamer daarover in te lichten indien de Belgische autoriteiten daarmee instemmen. Het ligt niet op de weg van de Nederlandse regering informatie over eventuele Amerikaanse kernwapens in België bekend te stellen aan de Kamer.	 Buitenlandse Zaken
 KVR10624.xml	 1999	 GroenLinks	 Vragen naar aanleiding van het artikel ''Journalist mag Cuba niet in'' in Trouw van 28 oktober 1999.	 Bent u op de hoogte van het artikel «Journalist mag Cuba niet in»? Deelt u de mening van de betrokken journalist Koopman dat het weigeren van een visum gelegen is in de journalistieke rapportages over arbeidsrecht, prostitutie, sekstoerisme en Concilio Cubano in Cuba? Zo nee, waarom niet? Deelt u de mening dat het weigeren van een visum voor de desbetreffende journalist wederom een teken is dat de Cubaanse regering zich niets aantrekt van de Nederlandse kritiek op het mensenrechtenbeleid aldaar? Zo neen, waarom niet? Is dit voorval niet een falen van uw Cuba-beleid zoals zich dat de afgelopen maanden gemanifesteerd heeft? Wilt u staatssecretaris Ybema vragen om in diens gesprek over de mensenrechtensituatie in Cuba deze zaak aan de orde te stellen? Zo neen, waarom niet? Is het uw voornemen de Cubaanse autoriteiten om opheldering te vragen inzake het weigeren van een visum? Zo neen, waarom niet? Trouw, 28 oktober 1999	 Ja. Nog tijdens het bezoek van Staatssecretaris Ybema is de Cubaanse autoriteiten om uitleg gevraagd over de weigering de journalist Koopman tot Cuba toe te laten. Als antwoord werd gegeven dat de heer Koopman een visum is geweigerd omdat hij in januari dit jaar tijdens een bezoek aan het eiland ongewenste contacten heeft onderhouden met een persoon die door het regime als contrarevolutionair wordt bestempeld. Op grond daarvan is de heer Koopman destijds uitgewezen. Deze redenering van de Cubaanse autoriteiten laat onverlet dat de inhoud van eerdere rapportages van de heer Koopman zeer wel grond voor afwijzing van het visum kan zijn geweest. Het weigeren van toegang tot Cuba van een buitenlandse journalist, zelfs op de aangevoerde gronden, illustreert dat dat land nog een lange weg heeft te gaan om te komen tot een waarlijk vrije en democratische samenleving waarin er plaats zal zijn voor uiteenlopende opvattingen en visies op de maatschappij. Naar mijn oordeel is er in de laatste jaren geen verbetering van de mensenrechtensituatie in Cuba opgetreden. Dit oordeel wordt gedeeld door de andere lidstaten van de Europese Unie. De EU zoekt daarom voortdurend naar mogelijkheden de mensenrechtensituatie in Cuba in positieve zin te beïnvloeden. Op het moment dat men tot de conclusie moet komen dat alle mogelijkheden zijn uitgeput, zou men kunnen spreken van gefaald beleid. Die conclusie trek ik op dit moment nog niet. Staatssecretaris Ybema heeft geen gelegenheid meer gehad de kwestie tijdens zijn bezoek rechtstreeks bij Minister van Buitenlandse Zaken Perez Roque, die verantwoordelijk is voor het visa-beleid, aan de orde te stellen. Het gesprek met Minister Perez, dat overigens vrijwel uitsluitend over de mensenrechten ging, vond plaats aan het begin van het bezoek. De Cubaanse autoriteiten is inmiddels om opheldering verzocht (zie vraag 2).	 Buitenlandse Zaken
 KVR10625.xml	 1999	 PvdA	 Vragen naar aanleiding van het bericht in Spits van 5 november 1999 dat de premier van Montenegro Djukanovic de van oorlogsmisdaden verdachte Joegoslavische generaal Ojdanic deze week heeft ontvangen.	 Klopt het bericht dat de premier van Montenegro Vujanovic de van oorlogsmisdaden verdachte Joegoslavische generaal Ojdanic deze week heeft ontvangen. Deelt u het standpunt dat deze handelswijze ten zeerste betreurd moet worden nu zelfs van de Montenegrijnse regering verwacht zou mogen worden mee te werken aan arrestatie van van oorlogsmisdrijven verdachte personen en overdracht van hen aan het Joegoslavië Tribunaal? Bent u bereid – al of niet in EU-verband – een meer coöperatieve houding van de Montenegrijnse regering te bevorderen? Spits, 5 november 1999	 Ja. De Montenegrijnse president Djukanovic stelde tijdens een persconferentie na afloop van officiële gesprekken in Washington op 4 november jl. dat Montenegro zich nog altijd gebonden achtte aan de eerder gedane toezegging volledig mee te zullen werken met het ICTY. Het betrof hier een verplichting die voortvloeide uit het Dayton-akkoord van 1995. Dat Generaal Ojdanic toch niet was gearresteerd, kon volgens Djukanovic worden verklaard door de hoge risico’s die hiermee gepaard zouden zijn gegaan; risico’s die Montenegro door de internationale gemeenschap gemaand werd niet te nemen. De Regering betreurt dat een door het ICTY in staat van beschuldiging gestelde persoon niet is gearresteerd en overgedragen. Zij gaat er vanuit dat de Montenegrijnse autoriteiten te goeder trouw een afweging gemaakt hebben, waarbij de gevolgen van een arrestatie voor de relatie met Servië en het risico van een nieuw militair conflict op de Balkan de doorslag hebben gegeven. Het bezoek van Ojdanic vond overigens niet plaats op uitnodiging van de Montenegrijnse regering, maar betrof een inspectie van de in Montenegro gestationeerde eenheden van het Joegoslavische leger.	 Buitenlandse Zaken
 KVR10626.xml	 1999	 GroenLinks	 Vragen over het vaststellen van de doodsoorzaken van de slachtoffers van de Herculesramp en de mogelijke relatie tussen de gebruikte blusmethoden en de doodsoorzaken.	 Hebt u kennisgenomen van de opmerkingen voor de radio van een tandarts die betrokken was bij de identificatie van slachtoffers van de Herculesramp, dat het mogelijk is dat niet van elk slachtoffer afzonderlijk de doodsoorzaak nauwkeurig is vastgesteld, maar dat bij bepaalde personen van het Rampen Identificatie Team (RIT) mogelijk wel meer kennis is over de mogelijke relatie tussen de gebruikte blusmethoden en de doodsoorzaak van betrokken slachtoffers? Is van elk slachtoffer afzonderlijk nauwkeurig de doodsoorzaak vastgesteld? Zijn de bevindingen van het RIT betrokken in de diverse onderzoeken? Zo neen, waarom niet? Zo ja, op welke wijze? Hebt u kennisgenomen van de opmerking van een van de overlevenden in die radio-uitzending, dat naast het verhaal over «verdrinking door bluswater» ook twijfels zijn over het gebruik van blusschuim in het vliegtuig in relatie tot de doodsoorzaak van een of meerdere slachtoffers? Is er onderzoek gedaan naar de relatie tussen het gebruik van schuim bij het blussen in het vliegtuig en de mogelijke doodsoorzaak van slachtoffers? Bent u voornemens zo nodig alsnog mensen van het RIT te horen over de mogelijke relatie tussen gebruikte blusmethoden en de doodsoorzaak van slachtoffers en daarvan verslag te doen aan de Kamer? Is het waar, zoals tijdens genoemde radio-uitzending werd beweerd, dat overlevenden alleen door het Openbaar Ministerie zijn gehoord, maar niet in het kader van de overige onderzoeken? Zo ja, waarom niet? Zo neen, hoe zijn bevindingen van bepaalde nabestaanden dan verwerkt in die onderzoeken? Roodgloeiend, VARA-radio 1,, 20 oktober 1999, 19.00–20.00 uur	 	 Defensie (DEF)
 KVR10627.xml	 1999	 SP	 Vragen over het UNEP/BTF rapport inzake de milieugevolgen van de Kosovo-oorlog, onder meer over het meehelpen door de internationale gemeenschap met het opruimen van de milieuverontreiniging en de weigering van de NAVO en de VS om mee te werken aan het UNEP/BTF onderzoek naar het gebruik van wapens met verarmd uranium.	 Kent u het UNEP/BTF rapport inzake milieuconsequenties van de Kosovo-oorlog? Wat vindt u van de aanbeveling dat de internationale gemeenschap de Joegoslavische regering moet assisteren om de «hot-spots» van milieuverontreiniging op te ruimen? Gaat de Nederlandse regering deze aanbeveling uitvoeren? Zo neen, waarom niet? Zo ja, hoe dan? Hoe verhoudt zich dat dan tot het embargo tegen Joegoslavië? Wat vindt u van de weigering van de NAVO en de VS om mee te werken het UNEP/BTF onderzoek naar het gebruik van wapens met verarmd uranium? Gaat u er bij de NAVO en de Verenigde Staten op aandringen onmiddellijk alle medewerking toe te zeggen aan het verdere onderzoek naar het gebruik van deze wapens? Zo neen, waarom niet? Zo ja, waar, wanneer en hoe gaat u dat doen? UNEP, 14 oktober 1999 Financial Times 15 oktober 1999, «Nato hindered Kosovo inquiry»	 	 Buitenlandse Zaken
 KVR10628.xml	 1999	 VVD	 Vragen naar aanleiding van het besluit van het College voor de Toelating van Bestrijdingsmiddelen om per 1 januari 2000 nagenoeg alle toepassingen van koperbevattende houtverduurzamingsmiddelen in te trekken.	 Heeft het College voor de Toelating van Bestrijdingsmiddelen besloten om per 1 januari a.s. nagenoeg alle toepassingen van koperbevattende houtverduurzamingsmiddelen in te trekken? Zijn de economische gevolgen van deze besluiten voorzien in de bedrijfseffectentoets, die, zoals aangegeven in het Beleidsplan Niet-Landbouwbestrijdingsmiddelen moet zijn uitgevoerd voorafgaand aan de invoering van het BMNL (Besluit Milieutoelatingeisen Niet Landbouwbestrijdingsmiddelen in juli 1998)? Sorteren de verbodsmaatregelen van het CTB alleen effect als die vergezeld gaan van importverboden om het vermeende milieunadeel te voorkomen? Hoe verhouden zich deze importmaatregelen met de beginselen van het vrije verkeer van goederen binnen de Europese Unie? Voorziet het BMNL niet in een afweging van nut en risico, terwijl de Europese Biocidenrichtlijn (98/8/EG) – die voor 14 mei volgend jaar in de Nederlandse wetgeving moet zijn geïmplementeerd – de voordelen van het gebruik wel in de afweging betrekt? Acht u een dergelijke belangenafweging wenselijk en, zo ja, hoe vindt die dan op dit moment plaats? Heeft de Inspectie Milieu Hygiëne in 1996 bij haar handhavingsonderzoek vastgelegd dat de sector houtverduurzaming de afspraken uit 1992 met de minister van Volkshuisvesting, Ruimtelijke Ordening en Milieubeheer inzake het milieuverantwoord maken van het productieproces goed is nagekomen? Hoe kan deze tientallen miljoenen guldens kostende operatie rendabel worden als aan deze sector de noodzakelijke houtverduurzamingsmiddelen worden ontnomen? Welke alternatieve bestrijdingsmiddelen zijn er per 1 januari beschikbaar? Wat zijn hiervan dan de financieel economische effecten voor het bedrijfsleven? Bent u bereid de CTB-besluiten in zoverre te heroverwegen, dat, indien een importverbod moet worden afgekondigd om de vermeende negatieve milieueffecten in Nederland te voorkomen, de datum van invoering van de beperking c.q. beëindiging van de in het geding zijnde toelatingen zal samenvallen met het finale EU-besluit over de notificatie van zo’n importverbod? Bent u bereid tot heroverweging van de CTB-besluiten indien zou blijken dat een importverbod niet de instemming van de Europese Commissie krijgt? Nadere mededeling Nadere mededeling van minister Borst-Eilers (Volksgezondheid, Welzijn en Sport). (Ontvangen 23 november 1999) Ten vervolge op mijn brief van 29 oktober jl. deel ik u mede dat de bij brief aan mij toegezonden vragen van de leden van uw Kamer Udo (VVD), Schoenmakers (PvdA), Eisses-Timmerman (CDA) en Van Dijke (RPF) over de toelating van houtverduurzamingsmiddelen tot mijn spijt niet kunnen worden beantwoord binnen de in deze brief genoemde termijn van 18 november jl. De reden van het uitstel is dat ik op korte termijn overleg heb mijn ambtgenoten van EZ en VROM over de in de vragen aan de orde gestelde aangelegenheid. De beantwoording zal plaatshebben zo spoedig mogelijk na het Vergelijkbare besluiten zijn genomen met betrekking tot creosaat en koperhoudende aangroeiwerende verven. Daar geldt dezelfde problematiek Kamerstuk 25 054, 8 oktober 1996	 	 Volksgezondheid, Welzijn en Sport
 KVR10629.xml	 1999	 GroenLinks	 Vragen naar aanleiding van de artikelen over nieuwe impuls grondspeculatie en ''Lek grondbeleid noodlottig'' in het NRC Handelsblad van 30 oktober 1999.	 Heeft u kennisgenomen van de artikelen over nieuwe impuls grondspeculatie en «lek grondbeleid noodlottig»? Heeft u ervoor gekozen om eerst de vijfde nota voor de ruimtelijke ordening te publiceren voordat er een visie op en maatregelen voor nieuw grondbeleid (onder andere aanpassing voorkeursrecht) zijn? Kunt u zich iets voorstellen bij de kritiek van de Delftse hoogleraar Priemus en hoogleraar De Haan dat door deze volgorde een herhaling dreigt van het drama (grondspeculatie) rondom de vierde nota ruimtelijke ordening? Zo neen, waarom niet? Hoe wilt u voorkomen dat na publicatie van de vijfde nota ruimtelijke ordening financieringsmaatschappijen en projectontwikkelaars grond gaan opkopen die volgens de vijfde nota bouwgrond worden? Hoe wilt u voorkomen dat er gespeculeerd gaat worden met de grond van toekomstige bouwlocaties? Lijkt het u, alles overziend, ook niet beter om eerst te komen met adequate maatregelen om grondspeculatie te voorkomen alvorens te komen met een vijfde nota ruimtelijke ordening waarin op enigerlei wijze toekomstige bouwlocaties worden genoemd? Kan de minister zeggen hoe noodzakelijk volgens hem grondpolitiek is in de toekomstige inrichting van Nederland? Zo neen, waarom niet? NRC Handelsblad, 30 oktober 1999	 Ja. Ik zal de publicatie van de Vijfde Nota en een visie op en eventuele maatregelen voor nieuw grondbeleid op elkaar afstemmen. Ja. Financieringsmaatschappijen en projectontwikkelaars wachten niet op de publicatie van de Vijfde Nota met grondaankopen. Dergelijke aankopen zijn en worden nu reeds gedaan. Deel l van de Vijfde Nota zal bovendien geen nauwkeurige aanduiding van nieuwe bouwlocaties geven. Van belang is te kunnen voorkomen, dat in het kader van beleid ongewenste nieuwe grondposities worden ingenomen. Daarom is een snelle reparatie van de Wet Voorkeursrecht Gemeenten gewenst. In de nota over grondbeleid die het Kabinet voor de zomer zal uitbrengen zal ook een standpunt worden bepaald over de vraag hoe om te gaan met bestaande grondposities. Er is nu reeds grondpolitiek en die zal in de toekomst ook nodig zijn. Het Kabinet zoekt thans uit welke aanpassingen in het grondbeleid nodig zijn. Daartoe is een Interdepartementaal Beleidsonderzoek grondbeleid gestart. Vóór de zomer van 2000 zal de Kamer hierover worden geïnformeerd.	 Volkshuisvesting, Ruimtelijke Ordening en Milieubeheer (VROM)
 KVR1063.xml	 1995	 VVD	 Vragen betreffen de beslissing van de Amsterdamse arrondissementsrechtbank om strafzaken tegen onder invloed verkerende automobilisten niet ter zitting te behandelen, in verband met rechtsgelijkheid tegenover justitiabelen in andere arrondissementen en capaciteit rechterlijke macht.	 Heeft tussen u en de President van de Amsterdamse arrondissementsrechtbank overleg plaatsgehad over de beslissing om strafzaken tegen onder invloed verkerende automobilisten niet ter zitting te behandelen ? Zo ja, acht u die beslissing in overeenstemming met de rechtsgelijkheid die past tegenover justitiabelen in andere arrondissementen? Komt deze beslissing voort uit gebrek aan capaciteit binnen de rechterlijke macht? Zo ja, hoe worden deze problemen dan opgelost? De Volkskrant, 30 december 1994	 Nee. Het betrof overigens een beslissing van de Hoofdofficier van Justitie te Amsterdam, die hij, na overleg met de rechtbank over de verdeling van de zittingscapaciteit, zelfstandig heeft genomen. Gelet op het feit dat afstemming van de bedoelde zittingscapaciteit op lokaal niveau plaatsvindt ligt directe bemoeienis van mijn kant daarin niet voor de hand. Uit ambtsberichten die mij ter zake door de Procureur-Generaal zijn verstrekt is mij gebleken dat het hier ging om een incidentele afwijking van de richtlijn. In het verleden heeft ook in Rotterdam een dergelijke eenmalige afwijking plaatsgevonden. Vanwege het incidentele en bijzondere karakter van de maatregel, die juist ten doel had te voorkomen dat in het geheel geen vervolging zou kunnen plaatsvinden, acht ik de maatregel niet in strijd met het algemene beginsel van rechtsgelijkheid. In incidentele gevallen kan zich een capaciteitsgebrek voordoen bij de rechterlijke macht aangezien de instroom van zaken, zowel in omvang als in aard, onregelmatigheden kan vertonen. Dergelijke fricties zijn inherent aan de reguliere bedrijfsvoering. Tussen de Hoofdofficier van Justitie en de President van de arrondissementsrechtbank vindt regelmatig en intensief overleg plaats over de afstemming van de zittingscapaciteit. In de regel worden hiermee de meeste problemen ondervangen. Bij de jaarlijkse toedeling van middelen aan het arrondissement wordt er door mij op toegezien dat daadwerkelijk sprake is van een toereikende afstemming in de strafrechtelijke keten.	 Justitie
 KVR10630.xml	 1999	 CDA	 Vragen naar aanleiding van een artikel in de Volkskrant van 21 oktober 1999 over het oprichten van een Europees politiekorps.	 Pleiten de Nederlandse en Deense regering voor het oprichten van een Europees politiekorps? Zijn de vredestroepen niet in staat de openbare orde te handhaven in conflictgebieden? Zo ja, wat is hiervan de oorzaak? Acht u het niet wenselijk om de militairen op te leiden voor de politietaken in crisisgebieden? Kunt u aangeven wat het Nederlands-Deense plan precies behelst? Hoe zullen de militaire taken zich verhouden tot de poltietaken in de crisisgebieden? Hoe zullen de commandostructuren lopen voor dit Europese politiekorps? Is het de bedoeling om over te gaan tot het structureel uitzenden van politieagenten? Wat is de reactie van de OVSE op dit plan? Heeft er met de politievakbonden overleg plaatsgevonden over dit plan? Zo ja, wat waren de reacties? Kan de Kamer de beantwoording van deze vragen vóór het plenaire debat over Tampere ontvangen? Volkskrant, 21 oktober 1999	 In enkele persberichten wordt ten onrechte gesproken over een voorstel van Nederland en Denemarken tot oprichting van een Europees politiekorps. Hiervan is geen sprake. Het Deens-Nederlandse voorstel moet gezien worden als onderdeel van de versterking van het vermogen tot crisisbeheersing waartoe de Europese Raad in Keulen besloot. Het gaat hierbij niet alleen om militaire vormen van crisisbeheersing (waarop nader is ingegaan in de nota die de Tweede Kamer is toegegaan), maar ook om niet-militaire vormen van crisisbeheersing. Daarbij kan naast politie bijvoorbeeld ook gedacht worden aan deskundigen op het gebied van mensenrechten, verkiezingswaarnemers en reddingswerkers. Door Nederland zijn hiervoor samen met het Verenigd Koninkrijk voorstellen gedaan. Deze richten zich op een inventarisatie van mogelijke bijdragen van de individuele EU-landen in het vermogen van de Europese Unie op dit terrein, een vergroting van de synergie in het gebruik van de beschikbare nationale en collectieve EU-middelen, en een grotere reactiesnelheid in tijden van crisis. Het Deens-Nederlandse voorstel is een uitwerking van dit actieplan op het terrein van de politie en omvat met name de volgende onderdelen: – oprichting van een eenheid binnen de nieuwe ambtelijke structuur voor het Europese Gemeenschappelijk Buitenlands en Veiligheidsbeleid voor planning en coördinatie van nationale bijdragen in internationale politie-operaties. – opzet van een snel inzetbaar politiehoofdkwartier. – instelling van een taakgroep om een en ander in detail uit te werken. Bij de opzet van een snel inzetbaar hoofdkwartier zal het niet gaan om een staande organisatie, maar om identificatie van personen die hiervoor zo nodig op zeer korte termijn uit hun gewone functie kunnen worden vrijgemaakt.	 Buitenlandse Zaken
 KVR10631.xml	 1999	 SP	 Vragen naar aanleiding van berichten over het onderzoeksrapport ''Wie bepaalt, betaalt'', waaruit blijkt dat bij monsterneming en analyse van onder andere bodemmonsters en afval gesjoemeld zou worden om tot een voor de opdrachtgever gunstiger resultaat te komen.	 Kent u de berichten naar aanleiding van het onderzoekrapport «Wie bepaalt, betaalt», waaruit blijkt dat bij monsterneming en analyse van onder andere bodemmonsters en afval gesjoemeld zou worden om tot een voor de opdrachtgever gunstiger resultaat te komen? Zijn laboratoria, milieu-advies en ingenieursbureaus, afvalmakelaars, afvalhandelaren en projectontwikkelaars betrokken bij regelovertreding? Is het waar dat in voorkomende gevallen analyseresultaten van bodem- en afvalonderzoeken worden aangepast, geen grondmonsters worden genomen op de juiste plaats, en afvalstoffen op papier omgevormd worden tot «nuttig toepasbaar»? Zo ja, wat betekent dit voor het bodemsanering- en afvalbeleid van de afgelopen jaren? Welke en hoeveel onterechte vergunningen voor afval export en grond- en bodemgebruik zijn verstrekt? Kent u ook het antwoord van 23 juni 1997 op mijn aanvullende vragen van 3 juni 1997, over het concurreren van onderzoekbureaus uitsluitend op prijs, om geen verdere maatregelen te nemen zonder al een beeld te hebben van kwaliteitsverbetering? Zo ja, is «de inzet» van uw voorganger om tot kwaliteitsverbetering te komen door accreditatieprogramma’s (AP’s) in te stellen en te implementeren reeds uitgevoerd en hoe verhoudt zich dat dan met het nu wederom gebleken gesjoemel met onderzoeken en onderzoeksresultaten? Bent u bereid onmiddellijk vergaande maatregelen te nemen onder andere zoals in de vragen van 23 juni 1997 is voorgesteld, om de betrouwbaarheid van overheidsbeslissingen inzake bodemonderzoek en afvalexportvergunningen te herstellen? Zo ja, aan welke maatregelen moet worden gedacht? Zie bijgaand persbericht Aanhangsel Handelingen, nr. 1434, vergaderjaar 1996–1997.	 Ja. Inmiddels heb ik ook van het rapport zelf kennisgenomen. Dit rapport «Wie betaalt, bepaalt» is een onderzoek, uitgevoerd door een onderzoekster van de Erasmus Universiteit en begeleid door de Erasmus Universiteit en het kernteam zware milieucriminaliteit van de regionale recherchedienst van de regiopolitie Rotterdam-Rijnmond, in opdracht van het Rotterdamse Openbaar Ministerie. Het rapport is gebaseerd op een analyse van straf- en bestuursrechtelijke dossiers van vóór 1998, op onderzoek van literatuur uit de periode 1986–1998, en op interviews medio 1997 en expertmeetings met sleutelfiguren in 1998. Het rapport bevat een analyse van de risico’s dat er door opdrachtgevers en intermediaire organisaties bij de uitvoering van regelgeving op het gebied van afvalstoffen en bodem, fouten worden gemaakt of zelfs fraude wordt gepleegd. Het rapport bevat geen feitelijke aanknopingspunten voor uitspraken over concrete gevallen waarin intermediaire organisaties op het gebied van «bodemonderzoek» regelovertredingen zouden hebben gepleegd. Ook anderszins heb ik geen gegevens over bewezen regelovertredingen terzake. Over eventueel bij het OM nog lopende strafrechtelijke onderzoeken kunnen geen mededelingen worden gedaan. Het rapport geeft wel aan dat er aanwijzingen zijn dat regelovertredingen voorkomen. Voorzover het de uitvoer van afvalstoffen betreft zijn er in het rapport geen gevallen geconstateerd waarbij een uitvoervergunning is verkregen op grond van vervalste of valselijk opgemaakte onderzoeksrapporten. Dit is in overeenstemming met de bevindingen uit de handhaving van de Europese Verordening Overbrenging Afvalstoffen. Hierbij is wel een aantal keren geconstateerd dat afvalstoffen zijn overgebracht die niet overeenkwamen met de bij de aanvrage overgelegde specificaties. Dit was het gevolg van onvoldoende controle door de kennisgever op de overeenkomst van de kwaliteit van de overgebrachte partijen met de eerdere gegeven specificaties, en niet van vervalste of valselijk opgemaakte onderzoeksrapporten bij de aanvraag van een uitvoervergunning. Voorzover het het afvalstoffenbeleid betreft zijn de kernbegrippen niet gekoppeld aan kwantitatieve normen. Het betreft de volgende begrippen: afvalstof, nuttige toepassing, definitieve verwijdering en deels het begrip gevaarlijke afvalstof. Dat betekent dat aangepaste of vervalste analyseresultaten geen rol kunnen spelen bij het bepalen of deze begrippen en bijbehorende regels van toepassing zijn. Wel spelen analyseresultaten een rol bij de bepaling of afvalstoffen mogen worden geaccepteerd in verwerkingsinrichtingen, zoals stortplaatsen en verbrandingsinstallaties. De hierbij gestelde eisen volgen uit de voor die inrichting geldende vergunningen. Het rapport biedt geen aanknopingspunten om vast te stellen of en zo ja op welke schaal hierbij aangepaste of vervalste analyseresultaten een rol spelen. Een uitspraak over de betekenis voor het afvalstoffenbeleid, en meer in het bijzonder mogelijk ten onrechte verstrekte vergunningen voor export van afval, kan derhalve op grond van dit rapport niet worden gedaan. De diverse in het rapport aangehaalde onderzoeken van meer algemene strekking, alsmede bevindingen uit bestuurs- en strafrechtelijk onderzoek die vergelijkbaar zijn met die in het rapport «Wie betaalt, bepaalt» zijn reden geweest tot het treffen van maatregelen. De belangrijkste zijn: – Voor makelaars en handelaars in afvalstoffen zijn in het thans bij de Tweede Kamer in behandeling zijnde wetsontwerp Wijziging van de Wet milieubeheer (structuur verwijdering afvalstoffen) (TK 1998–99, 26 638, nrs. 1–2) voorzieningen getroffen. De zorgplicht wordt op handelaars en makelaars van toepassing verklaard en verder mogen handelaars en makelaars hun activiteiten slechts verrichten als zij als zodanig zijn opgenomen in een door de Minister aangehouden register. Bij de uitwerking van de regels voor opname in het register zal rekening worden gehouden met de aanbevelingen van dit rapport. – De Europese Verordening overbrenging afvalstoffen voorziet in de mogelijkheden om lopende vergunningen in te trekken en toekomstige te wijzigen, indien de kennisgever toestemming heeft verkregen op grond van een door vervalsing, een onjuiste voorstelling van zaken of fraude verkregen toestemming van de betrokken autoriteiten, of afvalstoffen heeft vervoerd die niet wezenlijk zijn gespecificeerd in het begeleidend document. – De normen voor bepaalde gevaarlijke stoffen in brandstoffen zijn zodanig aangescherpt dat hierdoor het milieuhygiënisch onverantwoord mengen van afvalstoffen met organische halogenen in brandstoffen kan worden ondervangen. Op dezelfde wijze zullen op termijn aanscherpingen plaatsvinden voor PAK’s en zware metalen. – Op 1 januari 1999 is het Bouwstoffenbesluit bodem- en oppervlaktewaterenbescherming in werking getreden. In dat kader wordt gebruik gemaakt van een accreditatieprogramma voor het aanwijzen van intermediaire organisaties die zijn toegelaten voor het onderzoeken van bouwstoffen (waaronder ook secundaire bouwstoffen en grond). – Het binnenkort aan de Tweede Kamer te sturen Kabinetsstandpunt over de «Functiegerichte en kosteneffectieve aanpak van bodemverontreiniging» legt de basis voor verdergaande kwaliteitsborging bij bodemonderzoek in het kader van bodemsanering. – Samen met de brancheorganisatie van bodemonderzoekbureaus (VKB: Vereniging Kwaliteitsborging Bodemonderzoek) en andere betrokken belangenpartijen is door mijn Ministerie gewerkt aan het opzetten van een stichting «Infrastructuur Kwaliteitsborging Bodembeheer» (IKB). In die binnenkort door de branche op te richten stichting zal worden gewerkt aan inhoudelijke richtlijnen die de juiste uitvoering vastleggen van de diverse vormen van bodemonderzoek en direct daaraan gerelateerd onderzoek (partijen grond en bouwstoffen). Ik ben bereid om aan het ontwikkelingsprogramma van IKB ook geldelijk bij te dragen, teneinde een versnelling van de totstandkoming van richtlijnen te bewerkstelligen. Vooruitlopend op het oprichten van de Stichting IKB, wordt op dit moment al gezamenlijk gewerkt aan het opstellen van dergelijke richtlijnen; ook hieraan draagt mijn Ministerie geldelijk bij. Deze richtlijnen bevatten eisen voor zowel intermediairs (hoe moeten zij het onderzoek uitvoeren) als de controleurs van de intermediairs (hoe en waarop moeten zij de intermediairs controleren). Deze richtlijnen zullen zo spoedig mogelijk na de definitieve oprichting van de stichting een formele status kunnen krijgen. – In de wijziging van het Asbestverwijderingsbesluit wordt het certificeringssysteem gewijzigd, in die zin dat de certificerende instellingen door de minister van VROM aangewezen gaan worden. Daarmee wordt voor mij de mogelijkheid om op te treden uitgebreid. Het rapport toont niet aan dat zich nieuwe of andersoortige gevallen van aanpassing of vervalsing van analysegegevens hebben voorgedaan sinds de beantwoording van uw vragen uit 1997. Zoals ik al in mijn antwoord op vraag 1 heb aangegeven is het rapport gebaseerd op strafrechtelijk en bestuursrechtelijk onderzoek van vóór 1998. Het rapport vormt wel een reden om het ingezette beleid voortvarend voort te zetten. Het rapport geeft aan dat de kans bestaat dat onderdelen van het milieubeleid niet goed verlopen door fouten in de uitvoering (door o.a. intermediairs) en door fraude. Dat kan twijfel wekken omtrent de betrouwbaarheid van onderliggend onderzoek. In dat licht vind ik het wenselijk de regelgeving aan te scherpen om de kans op fouten te verkleinen en de aanpak van fraude te vergemakkelijken. Daarom zal ik – aanvullend op de zelfregulering – in de regelgeving een vorm van verplichte certificering van intermediairs opnemen voor al die gevallen die betrekking hebben op overheidsbeslissingen waaraan onderzoeken en adviezen van intermediairs ten grondslag liggen. Het gaat hierbij tenminste om: – bodemonderzoek voorafgaand aan woningbouw; – bodemonderzoek in het kader van bodemsanering; – bodemonderzoek in het kader van milieuvergunningen Wet milieubeheer; – bodemonderzoek in het kader van grondverzet en het toepassen van bouwstoffen. Dit betekent dat: – intermediairs zich zullen moeten laten certificeren, – opdrachtgevers van bodemonderzoek gecertificeerde intermediairs moeten gebruiken, – het bevoegd gezag bij het nemen van beschikkingen en andere beslissingen op basis van overgelegd bodemonderzoek er op moet toezien dat dit onderzoek is uitgevoerd door gecertificeerde intermediairs. Naar verwachting zal een dergelijk systeem opgezet voor overheidsbeslissingen ook gebruikt worden door private partijen zoals banken, hypotheekverstrekkers en verzekeraars bij puur private transacties waarin bodemonderzoek een rol speelt. Voorts zullen op het gebied van de afvalstoffenregelgeving in de naaste toekomst de volgende activiteiten worden ondernomen: – Bij de uitwerking van de aanbevelingen van de commissie Havenontvangstinstallaties zullen standaard vergunningvoorschriften worden opgesteld voor de acceptatie en verwerking en de daarbij behorende administratieve organisatie en interne controle voor inrichtingen voor de verwerking van gevaarlijke afvalstoffen. – De Europese Richtlijn storten bevat criteria om te bepalen welke afvalstoffen op welke stortplaatsen mogen worden geaccepteerd. Bij de uitwerking in Europees verband en de implementatie in Nederland wordt het rapport mede tot uitgangspunt genomen. – De Europese lijst van gevaarlijke afvalstoffen wordt thans door de Europese Commissie herzien. Deze lijst zal het bestaande Besluit aanwijzing gevaarlijke afvalstoffen vervangen. Bij de implementatie van de herziene lijst en daaraan ten grondslag liggende Europese normen zal aandacht worden gegeven aan de bevindingen in het rapport. – Inmiddels heb ik het wetsontwerp Wijziging van de Wet milieubeheer (structuur verwijdering afvalstoffen) (TK 1998–99, 26 638, nrs. 1–2) aan het college van procureurs-generaal voorgelegd met het verzoek dit te bezien in het licht van het rapport. Ik zal de Kamer te zijner tijd op de hoogte brengen van de conclusies. Daarnaast zal dan ook een alerte handhaving plaatsvinden van de nieuwe regels. Hiervoor zullen zowel privaatrechtelijke, bestuursrechtelijke als strafrechtelijke instrumenten moeten worden ingezet. Er zal een meldpunt komen voor verdachte milieuzaken. Het binnenkort op te richten MIOT (milieu-inlichtingen- en opsporingsteam) krijgt terzake een mandaat. De in de afgelopen jaren gepleegde handhavingsinspanning van de (regionale) milieu-inspectie, waarbij ook aandacht is gegeven aan voor het fysiek onderzoeken van partijen grond en afvalstoffen, zal worden geïntensiveerd.	 Volkshuisvesting, Ruimtelijke Ordening en Milieubeheer
 KVR10632.xml	 1999	 PvdA	 Vragen over malafide praktijken van milieuadviesbureaus bij keuringen van grond. Deze vragen dienen ter aanvulling op eerdere vragen van het lid Poppe, ingezonden 21 oktober 1999 (2990001380).	 Kunt u inzicht geven in hoeveel kopers van grond, particulieren of gemeenten/provincies benadeeld zijn door malafide praktijken van milieuadviesbureaus bij keuringen, omdat hun grond toch vervuild blijkt te zijn? Is het waar dat de zelfregulering van deze bureaus grote gaten vertoont en frauduleuze handelingen niet uitsluit? Bent u bereid te bevorderen dat er een sluitende kwaliteitsbewaking komt van verklaringen over de bodemkwaliteit, bijvoorbeeld door alleen bonafide advies- en onderzoeksbureaus te erkennen (door middel van een keurmerk) en daarop onafhankelijk toezicht in te stellen? Is het Openbaar Ministerie reeds langer op de hoogte van malafide adviespraktijken? Zo ja, waarom is dan niet eerder tot actie overgegaan? Bent u bereid zo nodig de wetgeving aan te passen zodat deze malafide praktijken strafbaar worden? Radio 1 Journaal, 18 oktober 1999	 Zoals ik al heb aangegeven in het antwoord op vraag 2 van het Kamerlid de heer Poppe, heb ik geen informatie over afgeronde zaken omtrent aangetoonde bewuste regelovertreding door intermediaire organisaties. Daarom is het niet mogelijk aan te geven of er benadeelde partijen zijn. In de huidige situatie is het mogelijk dat in delen van de branche de zelfregulering te kort schiet. De totstandkoming van een specifieke branchevereniging VKB (Vereniging Kwaliteitsborging Bodemonderzoek) en enkele andere certificatieactiviteiten beogen reeds tot een verbetering te komen. In aanvulling daarop worden bovendien op initiatief van mijn Ministerie en de VKB initiatieven genomen om de keten van zelfregulering te sluiten, middels het oprichten van een Infrastructuur Kwaliteitsborging Bodembeheer (IKB), die eisen zal stellen aan de te hanteren werkwijzen en controle daarop. Bij dit initiatief wordt verbreding naar andere geledingen van de intermediaire organisaties, alsmede de betrokkenheid van de andere overheden, als voorwaarde gehanteerd. Deze zelfregulering blijft echter kwetsbaar, doordat er geen garantie is dat overheden bij hun beslissingen uitsluitend van (gegevens van) vrijwillig gecertificeerde bureaus gebruik zullen maken, en in combinatie daarmee het gevaar blijft bestaan dat «free riders» via prijsconcurrentie de bereidheid van intermediairs om kosten te blijven maken voor hun kwaliteitsborging, zullen aantasten. Uw voorstel is in lijn met het al eerder ingezette beleid. Voor het Bouwstoffenbesluit is dit (inclusief het keurmerk) al operationeel; voor andere bodemregelgeving wordt daaraan gewerkt, onder andere door het oprichten van de IKB. Daarenboven kom ik met een verplichting om ten behoeve van overheidsbeslissingen uitsluitend gebruik te maken van voor bodemonderzoek specifiek gecertificeerde bureaus (zie antwoord op vragen 3 en 4 van het Kamerlid Poppe). Het toezicht wordt verricht door de onafhankelijke Raad voor Accreditatie en de onafhankelijke certificerende instellingen die in een aantal gevallen door de minister van VROM kunnen worden aangewezen. Ik ga ervan uit dat, naast dit toezicht, ook middels een goede handhaving door bevoegd gezag, inspectie, politie en OM, maar ook door de branche zelf, misbruik zoveel mogelijk voorkomen wordt. Aanleiding voor dit onderzoek was, dat uit eerder strafrechtelijk onderzoek van het OM in de afvalbranche het beeld naar voren kwam dat intermediaire organisaties soms ongewenste faciliterende gedragingen verrichten. Daarnaast bestond het vermoeden dat de aanpak van deze vorm van criminaliteit lastig zou zijn omdat de wettelijke milieunormen zich niet richten op de intermediaire organisaties: zij zijn geen «normadressaat» van de Wet Milieubeheer. Dit onderzoek bevestigde het beeld dat intermediaire organisaties in belangrijke mate buiten de reikwijdte van de Wet Milieubeheer vallen. Immers, traditionele schakels, zoals ontdoeners, inzamelaars, bewerkers en eindverwerkers van afval zijn de normadressaten van de Wet Milieubeheer op wie (dus) ook het strafrechtelijk onderzoek zich richt. Dit neemt niet weg, dat indien er concrete aanwijzingen bestaan dat milieu-adviesbureaus of andere intermediairs zich schuldig maken aan een strafbaar feit het OM opdracht zal geven tot een strafrechtelijk onderzoek. Dat zal zich dan richten op een deelnemingsvorm aan de Wet Milieubeheer of op een delict uit het commune strafrecht zoals valsheid in geschrift. Het bewijs van met name valsheid in geschrift is, bijvoorbeeld bij het manipuleren met analyseresultaten, achteraf veelal moeilijk te leveren. Er is een wetsvoorstel Wijziging van de Wet Milieubeheer (structuur verwijdering afvalstoffen) in behandeling bij de Tweede Kamer, waarin de positie van handelaren en makelaars in de Wet Milieubeheer nader wordt geregeld (zie het antwoord op vragen 3 en 4 van het Kamerlid Poppe). Voorts zal ten aanzien van het probleem van het normadressaat de van belang zijnde regelgeving worden bezien met het doel belemmeringen weg te nemen die een adequate (strafrechtelijke) handhaving in de weg staan. Een aanpak daartoe zal in de thans in voorbereiding zijnde discussienota over de toekomst van de Wet Milieubeheer worden beschreven. Voorts zal – naar aanleiding van opmerkingen van het OM – overlegd worden of en hoe het normadressaat van het Bouwstoffenbesluit kan worden uitgebreid tot een grotere groep dan alleen de gebruikers ter verbetering van de strafrechtelijke en bestuursrechtelijke handhaving. Overigens zij herhaald dat naast de strafrechtelijke handhaving de bestuurs- en privaatrechtelijke handhaving onmisbaar zijn (zie het antwoord op de vragen 3 en 4 van het Kamerlid Poppe).	 Volkshuisvesting, Ruimtelijke Ordening en Milieubeheer
 KVR10633.xml	 1999	 CDA	 	 Bent u op de hoogte van de inhoud van de brief van 4 november 1998 die het Lisv aan u heeft geschreven over de concept-Lisv regels wet REA? Wat is uw oordeel over de inhoud van deze brief? Deelt u de opvatting van het Lisv dat het Lisv niet bevoegd is tot het stellen van beleidsregels, inzake loonkostensubsidie? Zo ja, wie is dan wel bevoegd? Welke oorzaken liggen ten grondslag aan het feit dat deze beleidsregels nog steeds niet zijn vastgesteld? Is het u bekend dat bijvoorbeeld de Stichting De Brug in Heerlen als direct gevolg van deze competentiekwestie nog 400 000 gulden tegoed heeft van Cadans? Acht u het acceptabel dat als gevolg van het ontbreken van desbetreffende beleidsregels genoemde stichting in financiële problemen dreigt te geraken? Doet zich naar uw weten een soortgelijke situatie voor bij andere organisaties? Welke maatregelen zult u op zeer korte termijn nemen om tot de gewenste en noodzakelijke beleidsregels te komen? Brief Lisv, 4 november 1999, kenmerk V&G/GS/25127	 Ja. Deze brief heeft betrekking op de concept-regeling van het Lisv inzake de werkgeverssubsidies. In deze concept-regeling formuleerde het Lisv-secretariaat nadere regels voor toekenning van een pakket op maat in plaats van een standaard (her)plaatsingsbudget. Het Lisv-bestuur heeft mij de hierin gemaakte keuze met betrekking tot de loonkostensubsidie als onderdeel van het pakket op maat voorgelegd met het verzoek om een beleidsmatig oordeel. De brief van het Lisv betreft in het bijzonder vragen met betrekking tot de nadere uitwerking van de afbakening tussen het standaardbudget en het pakket op maat. Gegeven de taak van het Lisv als opdrachtgever van de uitvoeringsinstellingen, acht ik het uit een oogpunt van consistentie in de regelgeving passend dat mij daarover een oordeel wordt gevraagd wanneer dit naar de mening van het Lisv wenselijk is. Nee, deze opvatting deel ik niet. Doordat de loonkostensubsidie deel kan uitmaken van een pakket op maat hebben deze beleidsregels gevolgen voor de verstrekking van de loonkostensubsidie. De onderhavige regeling geeft deels invulling aan de in art. 17 lid 4 WREA neergelegde delegatiebevoegdheid en deels aan de discretionaire bevoegdheid voor het Lisv die voortvloeit uit art. 18 lid 1 WREA. Dit neemt overigens niet weg dat het Lisv in alle gevallen bevoegd is tot het stellen van beleidsregels op die punten waar de toepassing van de regelgeving nadere aanwijzingen behoeft. Deze beleidsregels hebben niet het karakter van een algemeen verbindend voorschrift, maar dienen als richtlijn voor de uitvoering. De uitvoeringsinstellingen zijn uit hoofde van de contractrelatie met het Lisv verplicht deze richtlijnen te volgen. De ook mij gemelde problemen van de Stichting De Brug zijn mede aanleiding geweest voor nader overleg met het Lisv over de door het Lisv-bestuur aan mij voorgelegde concept-regeling. Inmiddels heeft het Lisv-bestuur de regeling werkgeverssubsidies op 19 mei jl. vastgesteld en aan de uvi’s toegezonden. Op mijn verzoek heeft het Lisv navraag gedaan naar de ernst van de problemen bij de Stichting De Brug. Het Lisv-secretariaat heeft onlangs medegedeeld dat zowel van de kant van de uitvoeringsinstelling als van de stichting is meegedeeld dat de problemen vrijwel zijn opgelost. In goed overleg tussen de betrokken uitvoeringsinstelling en de stichting zijn afspraken gemaakt over de afhandeling van aanvragen, hetgeen inmiddels heeft geresulteerd in het inlopen van de achterstand in aantal en omvang van de betalingen. Ik heb geen signalen ontvangen over het bestaan van een soortgelijke problematiek bij andere organisaties. Zie mijn antwoord op vraag 5.	 Sociale Zaken en Werkgelegenheid
 KVR10634.xml	 1999	 PvdA	 Vragen naar aanleiding van een onderzoek van oktober 1999 dat is gedaan in opdracht van de AbvaKabo en de Nederlandse Politie Bond naar de positie van 40+ vrouwen werkzaam bij politie, defensie en belastingdienst.	 Hebt u kennisgenomen van een onderzoek dat is gedaan in opdracht van de AbvaKabo en de Nederlandse Politie Bond naar de positie van 40+ vrouwen werkzaam bij politie, defensie en belastingdienst (oktober 1999)? Hoe wordt bij Defensie (in alle krijgsmachtsdelen) omgegaan met leeftijdsbewust personeelsbeleid als het gaat om vrouwen boven de 40 jaar? Hoe ziet bij Defensie «loopbaanonderhoud» van vrouwen boven de 40 jaar eruit? In hoeverre bestaat bij Defensie de mogelijkheid voor deze groep vrouwen om vervroegd uit te treden? Hoeveel vrouwen boven de 40 jaar zijn in dienst bij Defensie? Wat is uw reactie op het feit dat uit het onderzoek naar voren komt dat meer dan de helft (55%) van de respondenten bij Defensie het werk (soms) als zwaar ervaart? Bent u bereid om de positie van deze doelgroep beter in kaart te brengen?	 Ja. Bij het onderzoek waren overigens geen vrouwelijke militairen betrokken. Bij de plaatsing van defensiepersoneel (zowel burger als militair) en bij het loopbaanbeleid wordt reeds rekening gehouden met leeftijd en fysieke mogelijkheden. Om echter tot een meer gestructureerd en moderner beleid te komen is in het arbeidsvoorwaardenakkoord 1999/2000 afgesproken dat uiterlijk 1 augustus 2000 een volwaardig leeftijdsbewust personeelsbeleid zal worden geformuleerd. Daarin zal ook worden ingegaan op de positie van oudere vrouwelijke werknemers. Daarnaast vindt – zoals beschreven in de Beleidsbrief Emancipatie Defensie (TK 25 436 nr. 1) – voor vrouwen sowieso een nadrukkelijke loopbaanbegeleiding plaats, teneinde hen te behouden voor de defensie-organisatie. Overigens heeft Defensie onlangs de studie «Vrouwen en Ergonomie» afgerond. Bij de krijgsmacht werd nog vaak gewerkt met uitrusting en systemen die van oudsher waren geënt op het gebruik ervan door mannelijke militairen. Het onderzoek geeft aan dat de aanpassing van zowel het materieel als de procedures kunnen leiden tot een vermindering van de fysieke belasting van militairen. Hierdoor zal een aantal functies toegankelijker zijn voor – zowel jongere als oudere – vrouwen. De uitkomsten van het onderzoek onderstrepen de noodzaak van een snelle invoering van het genoemde leeftijdsbewust personeelsbeleid en de implementatie van de maatregelen uit de studie «Vrouwen en Ergonomie». Voor het burger personeel geldt de FPU-regeling. Voor militairen geldt de generieke voorziening van een vervroegde uittreding. Afhankelijk van het krijgsmachtdeel en de categorie waartoe zij behoren, krijgen militairen leeftijdsontslag bij het bereiken van de leeftijd van vijftig jaar oplopend tot 55 jaar. Bij Defensie werken momenteel 1849 vrouwen boven de veertig jaar waarvan 188 militairen.	 Defensie (DEF)
 KVR10635.xml	 1999	 CDA	 Vragen naar aanleiding van een bericht in de Drentse Courant van 23 oktober 1999.	 Hebt u kennisgenomen van het bericht dat de Stichting Hendrik van Boeijen, instelling voor verstandelijk gehandicapten, met een faillissement wordt bedreigd? Kunt u bevestigen dat tweederde van de bewoners van het Van Boeijen-oord verblijft in sterk verouderde en als matig en slecht gekwalificeerde woonvoorzieningen? Hoe beoordeelt u de situatie bij het Van Boeijen-oord en welke stappen heeft u in het verleden ondernomen ter voorkoming of opheffing van de problemen? Welke acties zult u nu ondernemen, nu de problemen toch wel erg hoog opgelopen zijn? Is het gevaar reëel dat de bewoners de dupe zullen worden van deze crisissituatie? Zo ja, hoe zult u er concreet zorg voor dragen dat de kwaliteit van de zorg in het Van Boeijen-oord blijft verzekerd? Drentse Courant, 23 oktober 1999	 Ja. Het is mij bekend dat de locatie van het Hendrik van Boeijen-oord dusdanig verouderd is dat die volledig gerenoveerd, dan wel vervangen zou moeten worden. Om deze reden is er dan ook m.i.v. 1996 een bedrag van 32 miljoen op investeringsbasis opgenomen als bouwprioriteit voor vervangende nieuwbouw. De inspectie heeft onlangs onderzoek uitgevoerd om de zorginhoudelijke situatie bij het Van Boeijen-oord te beoordelen. Dit rapport zal naar verwachting binnen twee weken aan mij worden aangeboden. Op grond van deze rapportage zal ik een uitspraak kunnen doen over de situatie waar het gaat om de kwaliteit van de zorg. Ik heb wel inzicht gekregen in de financiële situatie en deze beoordeel ik als zeer zorgwekkend. De aanpak die het ministerie heeft gevolgd bij Hendrik van Boeijen is vergelijkbaar met die van een instelling met financiële problemen in het algemeen. In eerste instantie bekijkt de instelling zelf met het zorgkantoor en het COTG of er oplossingen binnen de eigen exploitatie gevonden kunnen worden. Indien dit onvoldoende soelaas biedt, kan de commissie sanering worden ingeschakeld. Dit laatste is inmiddels gebeurd. Voor de beoordeling van mogelijke oplossingen van de financiële problematiek wacht ik het advies van deze commissie af. Zij is voortvarend bezig en zal haar advies op zeer korte termijn uitbrengen. De inspectie houdt de zorginhoudelijke gevolgen van de stappen die door Hendrik van Boeijen worden gezet nauwlettend in de gaten. De inspectie geeft wel aan dat de ontwikkelingen niet geheel zonder risico’s zijn. Het concreet zorgdragen voor de kwaliteit van de zorg in het Van Boeijen-oord is en blijft echter de verantwoordelijkheid van de directie en het bestuur van de instelling.	 Volksgezondheid, Welzijn en Sport
 KVR10637.xml	 1999	 GPV	 Vragen over de levering door onder meer de NV Regionale Energie Maatschappij Utrecht en Shell Solar van zonne-energiepanelen met het oog op verhuur en verkoop ervan aan particulieren, en de trage behandeling van de aanvragen van een ruling van de belastinginspecteur voor de Omzet- en de Vennootschapsbelasting.	 Bent u bekend met het contract tussen onder meer de NV Regionale Energie Maatschappij Utrecht en Shell Solar voor de levering van 10 000 zonne-energiepanelen, met het oog op verhuur en verkoop aan particulieren? Onderschrijft u dat dergelijke initiatieven een substantiële bijdrage leveren aan de vergroting van het aandeel van duurzame energie in de totale energievoorziening? Is u bekend dat de behandeling van de aanvragen van een zogenaamde ruling van de belastinginspecteur voor de Omzet- en de Vennootschapsbelasting, noodzakelijk om gebruik te kunnen maken van de fiscale regelingen VAMIL en EIA, forse vertraging dreigt op te lopen? In hoeverre heeft die vertraging te maken met capaciteitsproblemen en prioriteitsstelling bij de «Belastingdienst grote ondernemingen»? Doen dergelijke vertragingen zich vaker voor? Welke instrumenten heeft u om de behandeling van de in vraag 3 bedoelde aanvragen te bespoedigen? Bent u bereid om te bewerkstelligen dat fiscale stimuleringsregelingen ter bevordering van duurzame energie door snelle medewerking van de Belastingdienst goede voortgang kunnen vinden? Binnen welke termijn denkt u een en ander te kunnen realiseren?	 Ja. Ja. Van een (verzoek om een) ruling is hier geen sprake. Voor de vraag of terzake van de investering in zonne-energiepanelen de investeerder, die de panelen bij particulieren plaatst of laat plaatsen, in aanmerking kan komen voor de fiscale regelingen van willekeurige afschrijving op milieu-investeringen (VAMIL) en de energie-investeringsaftrek (EIA) is relevant of de panelen, na plaatsing, nog zijn aan te merken als zelfstandige roerende zaken of dat zij door plaatsing onderdeel worden van de woning. Bij de invoering van de energie-investeringsaftrek (kamerstuk 25 052, nr. 3 en nr. 7) is aangegeven dat deze regeling ook bedoeld is voor die gevallen waarin de bedrijfsmiddelen via leasing ter beschikking worden gesteld, zodat ook andere doelgroepen van het energiebesparingsbeleid die niet direct kunnen profiteren van de energie-investeringsaftrek hiervan op indirecte wijze kunnen profiteren. Mede gelet op mijn antwoord op vraag twee, en de antwoorden op de vragen van de leden Crone en De Boer van 31 augustus 1999 (Aanhangsel Handelingen nr. 240, Vergaderjaar 1999–2000), heb ik het standpunt ingenomen dat zonnepanelen en dergelijke, die aan woningen worden aangebracht afzonderlijke, roerende goederen blijven. Deze opvatting is aan de belastingdienst bekendgemaakt. In het door u geschetste geval heeft de inspecteur dit ook aan belastingplichtige bekendgemaakt. Het wordt voorts gepubliceerd in een besluit, waarvan ik ter kennisneming een afschrift bijvoeg. Bijlage ter inzage gelegd bij afdeling Parlementaire Documentatie	 FinanciÃ«n
 KVR10638.xml	 1999	 PvdA	 Vragen naar aanleiding van VPRO TV-programma Waskracht! (26 oktober 1999) over het inhuren en zwart uitbetalen van PABO-studenten door basischolen die met lerarentekorten kampen.	 Is het u bekend dat basisscholen onbevoegde PABO-studenten inhuren en ze zwart uitbetalen? Is de inspectie hier ook van op de hoogte? Vindt u dit een toelaatbare manier van omgaan met het lerarentekort? Zo ja, waarom? Bent u bereid nader onderzoek naar dit verschijnsel te doen en de Tweede Kamer hier zo spoedig mogelijk over te rapporteren? Hoe verwerken de basisscholen de betaling van de PABO-studenten in hun begroting en wat zijn hier de gevolgen van? Is het u bekend of de PABO’s van dit alles op de hoogte zijn? Zo ja, hoe gaan zij hiermee om? Zo neen, bent u bereid met de PABO’s over dit probleem overleg te voeren? Uitzending van het VPRO TV-programma Waskracht!,, 26 oktober 1999	 Een dergelijk signaal heeft mij uitsluitend bereikt via het Tv-programma «Waskracht!». Ik waardeer de inzet van scholen om creatieve oplossingen te vinden opdat geen klassen naar huis gestuurd hoeven te worden, als dit gebeurt binnen de wettelijke kaders. De inzet van PABO-studenten als lio of stagiaire is mogelijk, mits onder verantwoordelijkheid van bevoegde leraren. De inspectie ziet er bij het schooltoezicht op toe dat onderwijs gegeven wordt door bevoegde leraren die over het benodigde diploma beschikken. Een nader onderzoek naar dit verschijnsel vind ik dan ook niet nodig. Dat is mij niet bekend. Uit het programma «Waskracht» bleek dat het contact tussen de school en de PABO-student gelegd wordt via een andere (ex-)PABO-student. Ik zal de Inspectie van het Onderwijs vragen de inzet van onbevoegde studenten met de betrokken opleidingen te bespreken met als doel om onbewuste of bewuste medewerking van de hogescholen bij een ongewenste situatie te voorkomen.	 Onderwijs, Cultuur en Wetenschappen (OCW)
 KVR10639.xml	 1999	 CDA	 Vragen naar aanleiding van het bericht, dat het merendeel van de cliÃ«ntenraden in verzorgingshuizen geestelijke zorg onontbeerlijk vindt (CliÃ«ntenraad/LOC, november 1999).	 Kent u het bericht dat het «merendeel van de cliëntenraden geestelijke zorg onontbeerlijk vindt»? Is het u bekend c.q. kunt u laten onderzoeken hoeveel verzorgingshuizen een geestelijke verzorger op de loonlijst hebben staan en of daarbij sprake is van een parttime- of fulltime-dienstverband? Kunt u daarbij de cijfers geven over de jaren vanaf 1994? Hoe beoordeelt u de uitkomsten van het onderzoek onder 640 cliëntenraden dat 33% geestelijke zorg «belangrijk» en 58% van de cliëntenraden zeggen het «heel belangrijk» te vinden? Kunt u zich voorstellen dat met name ouderen zich geconfronteerd zien met vragen die verband houden met eenzaamheid, machteloosheid, angst voor aftakeling, groeiende afhankelijkheid, verdriet en rouw om overleden dierbaren en ziekte en levenseinde? Bent u van opvatting dat geestelijke verzorging een integraal onderdeel vormt van de totale zorg aan ouderen? Zo neen, waarom niet? Is het u bekend dat veel directies van verzorgingshuizen een krappe begroting opvoeren als reden voor de afwezigheid van een geestelijke verzorger c.q. daarvoor geen geld willen reserveren? Hoe beoordeelt u die situatie in het licht van het feit dat geestelijke verzorging integraal onderdeel uitmaakt van de totale zorg en daaraan bovendien, getuige de uitkomsten van het onderzoek onder cliëntenraden, een sterke behoefte bestaat? Moeten directies op grond van de Kwaliteitswet zorginstellingen er voor zorg dragen dat een ieder die geestelijke verzorging wenst die ook kan ontvangen? Zo neen, wat is dan concreet de betekenis van de bepaling over geestelijke verzorging in deze wet? Is de Inspectie voor de Volksgezondheid belast met de controle en de handhaving van de Kwaliteitswet, en wat betekent dat concreet ten aanzien van de geestelijke verzorging? Welke stappen zult u nemen om te verzekeren dat mensen in verzorgingshuizen en andere zorginstellingen die behoefte hebben aan geestelijke verzorging deze ook daadwerkelijk zullen kunnen ontvangen? Cliëntenraad/LOC november 1999	 Ja. Op 2 september 1997 heeft Moret, Ernst en Young, in het kader van de behandeling door de Eerste Kamer van het wetsontwerp Geestelijke verzorging zorginstellingen, justitiële inrichtingen en krijgsmacht, een rapport uitgebracht aan de toenmalige staatssecretaris van Volksgezondheid, Welzijn en Sport, mw. E. Terpstra, getiteld Geestelijke verzorging: verzorgingshuizen een zorg? Dit rapport is op 4 september 1997 (DOB-U-976095) ook aangeboden aan de voorzitter van de Tweede Kamer. Voor de volledigheid voeg ik genoemd rapport alsnog bij mijn antwoord bij. Voor een overzicht van geestelijke verzorgers in loondienst (parttime en fulltime) verwijs ik u naar Bijlage VI-5 Fig. VI-1 van genoemd rapport. Ik heb met belangstelling kennisgenomen van de uitkomsten van het door het LOC (Landelijke Organisatie Cliëntenraden Ouderenzorg) uitgevoerde mini-onderzoek. Ja. Ja. In de aanbiedingsbrief aan de voorzitter van de Eerste Kamer waarbij meergenoemd rapport van Moret, Ernst en Young is aangeboden aan de Eerste Kamer, heeft de toenmalige staatssecretaris, mw. E. Terpstra, aangegeven dat het bedrag aan geestelijke verzorging per 1 januari 1985, geïndexeerd naar 1 januari 1997, nog steeds ten principale beschikbaar is voor geestelijke verzorging. In welke mate daaraan concrete invulling wordt gegeven door individuele instellingen, is een verantwoordelijkheid van het bestuur en management, binnen het hem ter beschikking staande totale personeelsbudget. Ik ben het hier, ook nu nog, volledig mee eens. Indien instellingen in hun personeelsbudget niet of te weinig reserveren voor geestelijke verzorging, is dat hun verantwoordelijkheid. Overigens is er in 1997 65 miljoen gulden extra beschikbaar gesteld voor de verzorgingshuizen waarbij de instellingen zelf hebben mogen aangeven waar zij dat bedrag aan wilden besteden. Dat kon dus ook inhouden dat zij in de sfeer van het personeel prioriteit wilden geven aan geestelijk verzorgend personeel. Ja, in de Kwaliteitswet wordt aangegeven dat, voorzover het betreft zorgverlening die verblijf van de patiënt of cliënt in de instelling gedurende tenminste het etmaal met zich meebrengt, de zorgaanbieder tevens ervoor zorgdraagt dat in de instelling geestelijke verzorging beschikbaar is, die zoveel mogelijk aansluit bij de godsdienst of levensovertuiging van de patiënten of cliënten. Ja. Concreet betekent dat dat bij het beoordelen van de vraag of er sprake is van verantwoorde zorg, tevens gekeken wordt naar de beschikbaarheid van geestelijke verzorging. Gezien het bovenstaande ben ik niet voornemens om, naast het handhaven van de Kwaliteitswet door de Inspectie en de daaruit komende rapportage van IGZ, nog andere concrete stappen te nemen. Het wetsontwerp Geestelijke verzorging in zorginstellingen, justitiële inrichtingen en krijgsmacht is na behandeling in de Eerste Kamer ingetrokken. Op ambtelijk niveau is in gesprek met de Christelijke vereniging van Zorginstellingen aangegeven dat, indien men meer geld beschikbaar wil hebben voor de geestelijke verzorging, dit duidelijk zal moeten maken aan de koepelorganisaties die betrokken zijn bij de invulling van de Meerjarenafspraken. In de besprekingen in het platform voor de sector verzorging en verpleging is dit punt door hen niet op tafel gebracht. Bijlage ter inzage gelegd bij afdeling Parlementaire Documentatie	 Volksgezondheid, Welzijn en Sport
 KVR1064.xml	 1994	 GPV	 De vragen betreffen de financiële regelingen bij fusies van energiebedrijven in Oost- en Noord-Nederland en mogelijke gevolgen voor de elektriciteitstarieven.	 Hebben provincies en gemeenten in Oost- en Noord-Nederland als aandeelhouders van nutsbedrijven bij fusies begin dit jaar tientallen miljoenen guldens aan extra uitkeringen verworven? 1 2 Zijn aanzienlijke bedragen aan de reserves van de nutsbedrijven onttrokken, waardoor het eigen vermogen van enkele energiedistributiebedrijven na fusie sterk is aangetast? Worden genoemde uitkeringen tenslotte opgebracht door de consument via de elektriciteitstarieven? Is een en ander in overeenstemming met de uitgangspunten, die destijds ten grondslag lagen aan het rijksbeleid met betrekking tot de concentratie van nutsbedrijven? Wat is uw oordeel over deze gang van zaken? Is er aanleiding tot enigerlei vorm van actie uwerzijds? NRC, 19 december 1994 Volkskrant, 20 december 1994	 In het kader van de totstandkoming van beide fusies zijn geen uitkeringen gedaan aan de aandeelhouders. Wel zijn afspraken gemaakt over jaarlijkse uitkeringen aan aandeelhouders. Die zijn inderdaad hoger dan in het verleden. Exclusief winstuitkeringen gaat het daarbij om bedragen van circa f 10 miljoen (EDON) respectievelijk circa f 3,5 miljoen (Nuon). Zowel bij de totstandkoming van EDON als in het geval Nuon is een deel van de reserve van de fusiepartners bij inbreng omgezet in een achtergestelde lening. Achtergrond daarbij was de verschillende inbreng in relatie tot de verdeling van de aandelen in de nieuw gevormde ondernemingen. Hoewel bij beide fusies aanpassingen in de vermogensstructuur hebben plaatsgevonden, heeft dit niet geleid tot aantasting van de solvabiliteit. Immers, niet opeisbare achtergestelde leningen worden in de regel ook beschouwd als behorend tot het eigen vermogen van de onderneming. Ja. De fusiepartners gaan er evenwel van uit dat de voordelen van de fusies voor de eindverbruikers deze uitkeringen meer dan compenseren. De financie¨le aspecten bij de concentraties van de energiedistributiebedrijven zijn bij de behandeling van de ontwerpwet Energiedistributie diverse malen aan de orde geweest. Daarin is herhaald dat financie¨le regelingen rond fusies en/of overnames nooit een ontheffingsgrondslag kunnen zijn voor de maximum eindverbruikerstarieven voor elektriciteit. In zijn algemeenheid ben ik voorstander van concentraties die leiden tot bedrijven zoals EDON en Nuon. De afspraken die bij deze en andere nog lopende concentratiesprocessen gemaakt worden, zijn de verantwoordelijkheid van de aandeelhouders van de betreffende bedrijven. De uiteindelijke doelstellingen van de concentraties zijn gericht op het verkrijgen van voordelen voor de eindverbruikers door het bepalen van efficie¨ncy-winsten. In het onderhavige geval is er voor mij geen reden tot actie over te gaan, met dien verstande dat dat wel het geval zou zijn bij eventuele ontheffingsverzoeken terzake van de goedgekeurde maximum eindverbruikerstarieven. Zie ondermeer de nota naar aanleiding van het eindverslag, kamerstukken II 1992–1993,	 Economische Zaken
 KVR10641.xml	 1999	 CDA	 Vragen over de voorgenomen samenwerking tussen TUI (Travel Unie International Nederland) en Air Holland.	 Herinnert u zich een brief van de Europese Commissie aan de Nederlandse regering, meer in het bijzonder aan de staatssecretaris van Financiën, van 29 oktober 1991 waarin wordt gesteld dat er in Nederland naast de KLM te allen tijde een onafhankelijke luchtvaartonderneming dient te zijn, die dus noch direct noch indirect verbindingen heeft met de KLM? Is dit Europese standpunt sindsdien veranderd of bijgesteld? Zo ja, wanneer, op welke wijze en in welke zin? Betekent de voorgenomen samenwerking tussen de TUI en Air Holland dat er feitelijk sprake zal zijn een conglomeraat, wellicht zelfs een kartel, van Nederlandse luchtvaartondernemingen, gegeven de samenwerking tussen de TUI en de KLM in de Travel Union plus het belang van de KLM in Martinair en Transavia?	 Nee, deze specifieke brief is bij het ministerie van Financiën niet bekend. Door het vergeefs zoeken naar deze brief is de beantwoording van deze vragen helaas vertraagd. In het algemeen past de Europese Commissie de mededingingsregels toe bij overnames en is zij alert op mogelijke gevaren van kartelvorming en misbruik van machtsposities. Dit jaar nog is dat duidelijk geworden bij de beoordeling van de overname van de resterende 50% van de Martinair-aandelen van Nedlloyd door de KLM. De Commissie heeft de KLM duidelijk gemaakt niet zonder meer met deze overname in te kunnen stemmen waarna de KLM uiteindelijk afzag van de overname van de resterende aandelen van Martinair. Op dit moment heeft Air Holland uitstel van betaling gekregen.	 Verkeer en Waterstaat
 KVR10646.xml	 1999	 PvdA	 Vragen over een informatie-avond, georganiseerd door Rijkswaterstaat, over de plannen van het bedrijfsleven voor de aanleg van de A4 Midden Delfland, terwijl deze plannen nog niet door de Kamer zijn goedgekeurd.	 Waarom houdt Rijkswaterstaat Directie Zuid-Holland op 28 oktober 1999 een informatie-avond over de plannen van het bedrijfsleven voor de aanleg van de A4 Midden Delfland (tussen Delft en Schiedam)? Hoe verhoudt deze informatie-avond zich tot de uitspraak van de Kamer dat eerst in het kader van de startnotitie voor de Vijfde Nota Ruimtelijke Ordening een besluit genomen moet worden over het al dan niet aanleggen van de A4 Midden Delfland, voordat eventueel verder gekeken kan worden naar de condities waaronder aanleg door het bedrijfsleven mogelijk is? Kunt u uitleggen waarom Rijkswaterstaat voorlichting geeft over zaken die kennelijk plannen van het bedrijfsleven betreffen? Bent u van mening dat het organiseren van informatie-avonden over projecten die nog niet door de Kamer zijn goedgekeurd bijdragen aan de door het bedrijfsleven gewenste duidelijkheid over de context waarbinnen zij een bijdrage kunnen of moeten leveren aan het realiseren van infrastructurele projecten? Zijn vertegenwoordigers van het bedrijfsleven op deze avond aanwezig en dragen zij bij aan de kosten ervan? Hoe luidt uw oordeel over dit initiatief van Rijkswaterstaat? Kamerstuk 26 263, nr. 48	 Afgesproken was dat een marktconsultatie verricht zou worden. De avond was bedoeld om zoveel mogelijk duidelijkheid ten behoeve van deze marktconsultatie te verwerven. Deze informatieavond was niet bedoeld om informatie te geven over mogelijke plannen van het bedrijfsleven. Op de avond is duidelijk gemeld dat de marktconsultatie een vrijblijvend karakter heeft ten behoeve van de oordeelsvorming. Zie vraag 1. Zie antwoord 1. Het bedrijfsleven draagt niet bij aan de kosten van deze informatieavond. Het bedrijfsleven was er ook niet apart voor uitgenodigd. De bedoeling was voornamelijk om het te volgen proces van de marktconsultatie te verduidelijken en open neer te zetten. Nuttig, zoals nu ook al blijkt uit de op de betreffende avond gestelde vragen. De belangstelling was groot, op deze avond waren circa 100 mensen aanwezig. De bedoeling was om duidelijkheid over het proces en de marktconsultatie te geven.	 Verkeer en Waterstaat
 KVR10647.xml	 1999	 GroenLinks	 Vragen naar aanleiding van een artikel in NRC van 21 oktober 1999 over het heimelijk plaatsen van kernwapens tijdens de Koude Oorlog.	 Bent u op de hoogte van het artikel «VS plaatsen heimelijk Kernwapens»? Hebben de Verenigde Staten tijdens de Koude Oorlog heimelijk duizenden kernwapens in het buitenland geplaatst? Is er inmiddels een reactie van de Amerikaanse regering gekomen naar aanleiding van deze onthullingen? Zo ja, hoe luidt deze? Is er naar aanleiding van deze onthullingen een overleg geweest in de NAVO? Zo ja, welke conclusies zijn er getrokken? Wat was het standpunt van de verschillende NAVO-landen, in het bijzonder Frankrijk, Duitsland, Verenigde Staten en Nederland? Is het nu bekend in welke landen door de Verenigde Staten heimelijk kernwapens zijn geplaatst? Zo ja, welke landen? Zijn er officiële reacties geweest vanuit Japan, IJsland en Taiwan over de plaatsing van kernwapens op hun grondgebied? Zo ja, hoe luidde de reactie van de Verenigde Staten? Bestaat er een officieel Amerikaans regeringsdocument waarin met zoveel woorden staat dat «Frankrijk niet moet worden ingelicht» inzake het plaatsen van kernwapens in Marokko? Was Marokko hiervan op de hoogte? Hoe reageerde Frankrijk op deze onthulling? Bevinden de door de Verenigde Staten geplaatste kernwapens in Nederland zich in Volkel zoals vaker gesuggereerd wordt? NRC, 21 oktober 1999	 Ja. Voorzover het Nederland betreft is nimmer gebleken dat de VS alhier heimelijk kernwapens zou hebben gestationeerd; dat komt ook niet uit het genoemde artikel naar voren. De Amerikaanse regering heeft een strikt «no denial, no confirmation»-woordvoeringsbeleid waar het gaat om de buitenlandse stationering van kernwapens, en houdt daaraan ook in dit geval de hand. Neen. Behalve het aangehaalde artikel, dat vanwege het Amerikaanse voorlichtingsbeleid terzake niet uit officiële bron zal worden ontkend of bevestigd, beschikt de regering niet over gegevens met betrekking tot de eventuele heimelijke plaatsing van Amerikaanse kernwapens in bepaalde landen. Er zijn geen officiële reacties bekend van voornoemde landen. Een dergelijk document is alhier onbekend. Marokko, noch Frankrijk, hebben voorzover kan worden nagegaan officieel gereageerd. Over de eventuele stationering van Amerikaanse kernwapens in Nederland worden op grond van afspraken die daarover binnen NAVO zijn gemaakt geen mededelingen gedaan.	 Buitenlandse Zaken
 KVR1065.xml	 1995	 SP	 De vragen betreffen de reclamecampagnes gericht op jongeren en een eventueel totaal reclameverbod voor tabak.	 Geeft de Nederlandse tabaksindustrie thans meer dan 500 miljoen per jaar aan reclame uit? Is de enorme toename in reclame-inspanningen van de tabaksindustrie niet in strijd met de afspraken over zelfregulering waarbij de industrie zich zou beperken tot het reclame-niveau van 1990 (200 miljoen)? Blijkt uit internationale onderzoeken dat een belangrijk deel van de tabaksreclame gericht is op jeugdigen? Deelt u de mening, dat de tabaksgiganten hierbij geen scrupules kennen zoals blijkt uit het recente aanbod aan producenten van video games software door Engelse tabaksindustrie om reclamefilmpjes in de spelletjes te plaatsen? Wat is uw mening mede gezien de genoemde internationale ervaringen over de recente uitspraak van de heer Reidinga, directeur van de Nederlandse vestiging van sigarettengigant Rothmans, dat de nieuwe wijze van adverteren bedoeld is om jongeren vanaf 12 en 13 jaar op te laten groeien met deze campagne? In hoeverre is de reclame van de Nederlandse tabaksindustrie thans gericht op jeugdigen, bijvoorbeeld reclame in periodieken met een relatief groot aantal jongeren onder hun lezerspubliek en grootscheepse evenementen waarbij de jeugd sterk is vertegenwoordigd? Deelt u de verontrusting over de sterke stijging in het percentage rokers onder 10–14-jarige Nederlandse kinderen, met name uit het lager beroepsonderwijs? Bestaat er een verband tussen deze stijging en de toename van reclame? Deelt u de mening, dat gezien de houding van de tabaksindustrie het ook in Nederland tijd wordt af te zien van het liberale tabaksreclamebeleid en een totaal reclameverbod voor tabak in te voeren? Trouw, 11 januari 1995	 	 Volksgezondheid, Welzijn en Sport
 KVR10652.xml	 1999	 CDA	 Vragen naar aanleiding van de uitzending van het televisieprogramma NOVA van 29 oktober 1999 over mogelijke belangenverstrengeling van medewerkers van de Dienst Recherche Zaken (DRZ) van het ministerie van Volkshuisvesting, Ruimtelijke Ordening en Milieubeheer.	 Heeft u kennisgenomen van de uitzending van het programma NOVA van 29 oktober jl. aangaande mogelijke belangenverstrengeling van medewerkers van de Dienst Recherche Zaken (DRZ) van het ministerie van Volkshuisvesting, Ruimtelijke Ordening en Milieubeheer? Deelt u de mening dat ambtelijke medewerkers in het algemeen en die van DRZ in het bijzonder boven iedere verdenking van belangenverstrengeling behoren te staan? Welke regelingen gelden er ten aanzien van ambtelijke medewerkers die, al dan niet indirect, door henzelf gerunde bedrijven producten en diensten leveren aan de ambtelijke diensten en afdelingen? Was de minister van Volkshuisvesting, Ruimtelijke Ordening en Milieubeheer op de hoogte van het feit dat medewerkers van de DRZ via door henzelf gerunde bedrijven, producten en diensten leveren aan de DRZ? Zo ja, welke actie heeft hij hierop ondernomen? Deelt de minister van Binnenlandse Zaken en Koninkrijksrelaties als hoeder van de ambtelijke integriteit de mening dat het wenselijk is om de integriteitsregels van ambtenaren en met name die van departementale recherche afdelingen nader tegen het licht te houden?	 Voor het antwoord op de vragen 1 tot en met 4 verwijs ik u naar mijn brief van heden aan de voorzitter van de Tweede Kamer. In 1996 nam de Tweede Kamer de zogenoemde motie Kamp c.s. aan, waarin de regering werd gevraagd om enkele institutionele waarborgen te treffen ter bescherming van de integriteit in de rijksdienst. Het ging daarbij om waarborgen op het terrein van de melding en registratie van nevenfuncties, het aannemen van geschenken en diensten, de handelwijze bij aantasting van integriteit of vermoedens daarvan, functieroulatie bij kwetsbare functies en het aanstellen van een vertrouwenspersoon. In de brief van 7 oktober 1998 (Kamerstukken II, 1998/99, 24 655, nr. 5) is de Tweede Kamer ingelicht over de stand van zaken met betrekking tot de uitvoering van de motie Kamp. Uit deze brief blijkt onder andere, dat de ministeries met betrekking tot alle in de motie genoemde elementen op enigerlei wijze over richtlijnen beschikken dan wel maatregelen hebben getroffen. Zoals in de nota Integriteit van het openbaar bestuur (van 21 september 1999) is uiteengezet, heeft de minister van Binnenlandse Zaken en Koninkrijksrelaties de ministeries een kader geboden voor de implementatie van de motie Kamp. Daarbinnen hebben de ministeries de vrijheid om integriteitsregelingen af te stemmen op hun eigen specifieke situatie. In de genoemde nota wordt tevens aangekondigd dat het integriteitsbeleid in de rijksdienst zal worden geëvalueerd. Daarbij zullen ook de departementale integriteitsregelingen worden meegenomen. Kamerstuk 26 800 XI, nr. 39	 Volkshuisvesting, Ruimtelijke Ordening en Milieubeheer
 KVR10653.xml	 1999	 RPF	 Vragen naar aanleiding van de brief aan de Tweede Kamer van 25 juni 1999 (kamerstuk 26600 XVI) aangaande het vóórkomen van het schimmeltoxine DON in granen en graanproducten.	 Hebt u in uw brief aan de Tweede Kamer van 25 juni jl. aangaande het vóórkomen van het schimmeltoxine DON in granen en graanproducten de naam van het bewuste levensmiddel niet genoemd om de betreffende producent te beschermen tegen onvoorspelbare negatieve markteffecten? Is het gevolg van deze keus geweest dat consumenten van het betreffende product, eventuele klachten die het gevolg waren van de schimmelbesmetting niet als zodanig hebben kunnen herkennen? Dienen de consumenten in dit soort situaties niet met een grotere mate van openheid te worden geïnformeerd? Staan uw besluit het betreffende product niet uit de handel te nemen en de naam van het betreffende product niet te noemen en de motivering daarvan, namelijk dat een kortdurende consumptie van relatief hoge gehalten aan DON verantwoord is, op gespannen voet met uw mededeling dat de wetenschappelijke kennis over de risico’s van DON voor de volks- en diergezondheid groeiende is en met de mededeling dat het RIVM is verzocht om een onderbouwing voor een norm voor DON in levensmiddelen op te stellen? Bestaat inzicht in de aard en het aantal van de klachten ten gevolge van de besmetting met het schimmeltoxine DON? Zo ja, kunt u ons daarin inzicht geven? Zo neen, hoe kon u op dat moment dan tot de conclusie komen dat het bewuste project niet uit de handel behoefde te worden genomen? Is het mogelijk door inventariserend onderzoek via de landelijke huisartsenvereniging alsnog inzicht te verkrijgen in aantal en aard van de klachten? Werd op 22 april tijdens een regulier monitoringonderzoek in het bewuste levensmiddel een gemiddelde waarde van 1,8 mg/kg gevonden? Wat was de hoogste waarde die in dat onderzoek werd gevonden? Achtte u die waarde ook nog «verantwoord» in het licht van de gesignaleerde onzekerheden? Wat wil het zeggen dat de besmette voorraden zijn geblokkeerd? Wat is er uiteindelijk met deze besmette voorraden gebeurd? Kamerstuk 26 600 XVI In het Algemeen Dagblad van 9 oktober 1999 werd melding gemaakt van het feit dat het hier het merk Brinta van fabriek Honing betrof	 Ik vond het niet noodzakelijk de naam van de producent in de publiciteit te brengen omdat de betreffende producent al adequate maatregelen had genomen en voorkomen werd dat nog producten met relatief hoge gehaltes aan DON in de handel gebracht zouden worden. Nee. Mogelijk schadelijke effecten van DON manifesteren zich alleen als gedurende langere termijn relatief hoge gehaltes worden geconsumeerd. Acute reacties op DON zijn wel mogelijk, maar hoeveelheden die een dergelijk acuut effect veroorzaken, zijn niet aangetroffen. De regering zal overigens de consument altijd informeren indien er daadwerkelijk sprake is van een volksgezondheidsrisico. Nee. De keuze die toen gemaakt is was gebaseerd op de op dat moment beschikbare kennis. Gezien de resultaten van de groeiende wetenschappelijke kennis over de toxicologische aspecten van DON is het gewenst op korte termijn een norm voor DON te introduceren. Deze norm heeft tot doel te voorkomen dat de consument gedurende langere tijd aan relatief hoge gehaltes aan DON wordt blootgesteld. Het RIVM is verzocht een toxicologische onderbouwing te geven om tot normstelling te komen. Deze onderbouwing is inmiddels ontvangen en zal, voor een zorgvuldige risico-afweging van alle aspecten aan de Gezondheidsraad worden voorgelegd alvorens tot een daadwerkelijke normstelling te komen. Verwacht wordt dat ook het Wetenschappelijk Comité voor de Menselijke Voeding van de Europese Commissie nog dit jaar met een uitspraak over de toxicologische aspecten zal komen. Zoals ook in het antwoord op vraag 2 is aangegeven manifesteren de klachten zich pas als gedurende langere termijn relatief hoge gehaltes aan DON worden geconsumeerd. Acute effecten treden pas op bij hogere concentraties aan DON dan werd aangetroffen. Het is derhalve niet te verwachten dat er klachten zijn geweest ten gevolge van de gevonden gehalten en deze zijn ook niet gemeld. Het achteraf inventariseren van mogelijke klachten via de landelijke huisartsenvereniging zou zeer moeizaam zijn en acht ik ook zinloos. De gemiddelde waarde van de 6 monsters lag op 1,9 mg/kg. De hoogste waarde in dat onderzoek was 2,6 mg/kg. Zoals hierboven aangegeven leidt een dergelijk gehalte niet tot acute klachten. De besmette voorraden zijn naar de afvalverbranding gebracht en daar verbrand.	 Volksgezondheid, Welzijn en Sport
 KVR10655.xml	 1999	 CDA	 Vragen over de benoeming van de heer Kolchiro Matsuura.	 Hoe beoordeelt u de benoeming van de heer Kolchiro Matsuura, die weinig ervaring heeft op de gebieden waarop de UNESCO actief is, tot algemeen directeur van deze organisatie? Wat is er waar van berichten dat Japan deze benoeming gekocht zou hebben door te dreigen met intrekking van de bijdrage van Japan aan UNESCO? Hoe groot acht u de kans dat de heer Matsuura in staat zal zijn ingrijpende hervormingen aan te brengen in de organisatie en een einde te maken aan het nepotisme? Zo niet, acht u het dan raadzaam op korte termijn te besluiten tot het intrekken van de vrijwillige bijdrage aan UNESCO? Hoe beoordeelt u de kledingactie van het UNESCO Centrum Nederland? Bent u van mening dat een dergelijke kledingactie funest is voor de kledingindustrie in de ontwikkelingslanden? NRC Handelsblad, 21 oktober 1999	 De heer Matsuura is verkozen tot Directeur-Generaal van UNESCO en staat nu voor de zware opgave de organisatie te stroomlijnen en de effectiviteit te vergroten. Gezien zijn achtergrond heb ik geen reden aan te nemen dat hij geen kundig en doeltreffend manager is. Nederland kijkt uit naar een constructieve samenwerking met de heer Matsuura. Evenals voor andere kandidaten voor de post van Directeur-Generaal UNESCO is voor de heer Matsuura campagne gevoerd. In het geval van de heer Matsuura heeft de regering van Japan zich daarbij niet onbetuigd gelaten. Het doorvoeren van hervormingen zoals door Nederland noodzakelijk geacht kost tijd. Ik ben niet voornemens in lopende verplichtingen in te grijpen. Het UNESCO Centrum Nederland (UCN) is een particuliere organisatie die het gedachtengoed van UNESCO in Nederland uitdraagt en daarnaast een bijdrage wil leveren aan verwezenlijking van ontwikkelingsdoelstellingen van UNESCO. Textielinzamelingen zijn, zo blijkt uit onderzoeken, niet zonder nadelen, in het bijzonder voor de lokale textielindustrie en dus voor de werkgelegenheid in ontwikkelingslanden. Door dit te stellen beoog ik niet om specifiek de UCN-actie te bekritiseren. Wel blijf ik bij mijn principiële gerichtheid op structurele armoedebestrijding door het versterken van de lokale economie en dus het vermijden van marktverstoringen. Bij het opzetten van inzamelingsacties dient het risico van dergelijke verstoringen dan ook te worden afgewogen.	 Ontwikkelingssamenwerking
 KVR10656.xml	 1999	 VVD	 Vragen over de benoeming van de heer Kolchiro Matsuura tot Directeur-Generaal van UNESCO en over het hervormingsproces bij de UNESCO. Deze vragen dienen ter aanvulling op eerdere vragen terzake van het lid Van Ardenne-van der Hoeven, ingezonden 28 oktober 1999 (2990001880).	 Deelt u de mening dat op korte termijn een onafhankelijk extern onderzoek naar de interne organisatie en het functioneren van de UNESCO dient te worden uitgevoerd en dat de heer Kolchiro Matsuura, de nieuwe Directeur-Generaal van UNESCO, op basis van de conclusies en aanbevelingen van dit onderzoek, zo spoedig mogelijk, in ieder geval vóór 1 juli 2000, een concreet hervormingsvoorstel aan de Uitvoerende Raad en aan de Algemene Conferentie van UNESCO dient aan te bieden, die hierover vóór 1 januari 2001 moeten hebben besloten en dat periodieke voortgangsmonitoring een onderdeel van dit voorstel dient te zijn? Welke stappen zult u zetten om een onafhankelijk extern onderzoek als onderdeel van een hervormingsproces bij UNESCO tot stand te brengen? Hoe verhoudt zich dit tot de Nederlandse kandidatuur voor lidmaatschap van de Uitvoerende Raad van UNESCO in de periode 2000-2003? Is Nederland bereid kandidaat te zijn indien op korte termijn geen concrete stappen tot hervorming van UNESCO worden genomen? Deelt u het oordeel dat de vrijwillige bijdrage van Nederland aan UNESCO afhankelijk moet worden gesteld van de hervormingsbereidheid bij deze organisatie, zoals vast te stellen op uiterlijk 1 januari 2001. Deelt u de mening dat bij onvoldoende concrete resultaten bij de uitvoering van het hervormingsprogramma aan het einde van een eventueel Nederlands lidmaatschap van de Uitvoerende Raad in 2003, het lidmaatschap van UNESCO moet worden heroverwogen?	 Nederland is inmiddels verkozen tot lid van de Uitvoerende Raad van UNESCO. Door zitting te nemen in dit orgaan wil Nederland invloed uitoefenen op het beleid van de Directeur-Generaal. Nederland zal de Directeur-Generaal uiteraard vragen naar zijn voornemens inzake hervorming van UNESCO en aandringen op concrete actie. Ten aanzien van de suggestie een onafhankelijk extern onderzoek naar de interne organisatie en het functioneren van UNESCO, ben ik van mening dat de problemen bij UNESCO bekend zijn (bijvoorbeeld uit rapporten van de «External Auditor»), en dat het nu gaat om implementatie van de noodzakelijke hervormingen. Hervormingsbereidheid, maar ook concrete resultaten zullen een rol spelen bij toekenning van de Nederlandse vrijwillige bijdrage. Ik zal kritisch blijven kijken naar de aanwending van deze bijdrage. Opzegging van het lidmaatschap van UNESCO is op dit moment niet aan de orde. Het is meer dan duidelijk geworden dat er een noodzaak is voor hervormingen binnen UNESCO. Ik ga ervan uit dat de nieuwe DG deze taak met verve ter hand neemt.	 Ontwikkelingssamenwerking
 KVR10657.xml	 1999	 CDA	 Vragen over het stemmen van Nederland voor de benoeming van de heer Kolchiro Matsuura tot Directeur-Generaal van UNESCO. Deze vragen dienen ter aanvulling op eerdere vragen terzake van hetzelfde lid, ingezonden 28 oktober 1999 (2990001880) en vragen van de leden Van Baalen en Cherribi, ingezonden 8 november 1999 (2990002420).	 Waarom heeft Nederland voor de benoeming van de heer Kolchiro Matsuura tot directeur van de UNESCO gestemd? Was ons land aanvankelijk van plan niet op hem te stemmen? Heeft de Japanse regering druk uitgeoefend op de Nederlandse regering met het dreigement dat de Decima-viering het komend jaar geen doorgang zou vinden? Zo neen, waarom heeft Nederland alsnog voor de kandidatuur van de heer Kolchiro Matsuura gestemd hoewel Nederland openlijk heeft laten blijken de Japanse kandidaat niet geschikt te achten? Waarom is Nederland toegetreden tot het Uitvoerend Orgaan van UNESCO, terwijl de regering de organisatie inefficiënt vindt en van mening is dat zij haar mandaat overschrijdt?	 De Uitvoerende Raad van UNESCO – bestaande uit 58 landen – heeft op 21 oktober met ruime meerderheid gekozen voor de Japanse kandidaat, de heer Matsuura. Nederland was op dat moment geen lid van de Uitvoerende Raad en heeft derhalve ook niet gestemd. Aangezien de benoeming van een nieuwe DG door de Algemene Conferentie op 12 november een formaliteit was, heeft Nederland besloten de beslissing van de Uitvoerende Raad te volgen en te stemmen voor de benoeming van Matsuura. Er stemden slechts 5 van de 188 lidstaten tegen. Zoals gebruikelijk bij dit soort verkiezingen heeft Japan gelobbied voor de kandidatuur van de heer Matsuura. Daarbij is echter op geen enkele manier een relatie gelegd met de herdenking van 400 jaar betrekkingen in het jaar 2000. De veronderstelling dat Nederland de Japanse kandidaat ongeschikt achtte, of dat Nederland zich op dergelijke wijze openlijk heeft uitgelaten, is onjuist. Juist omdat Nederland vindt dat de efficiëntie en effectiviteit van de organisatie moeten worden vergroot, heeft Nederland zitting genomen in de Uitvoerende Raad van UNESCO.	 Ontwikkelingssamenwerking
 KVR10658.xml	 1999	 D66	 Vragen naar aanleiding van een rapport van Human Rights Watch.	 Heeft u kennisgenomen van de persberichten over het rapport van Human Rights Watch over martelingen in Russische gevangenissen? Bent u bereid de Russische autoriteiten zowel bilateraal als multilateraal (Raad van Europa) aan te spreken op de noodzaak het Russische politie- en gevangeniswezen aan de minimum-standaarden te laten voldoen? Volkskrant, 11 november 1999	 Ja. Ja. Ik wil er overigens ook op wijzen, dat de situatie en praktijken in de Russische gevangenissen sinds kort tot het werkterrein behoren van het Comité ter voorkoming van Marteling (CPT) van de Raad van Europa, dat in landen die partij zijn bij het Europese Verdrag ter Voorkoming van Marteling inspectiebezoeken kan brengen aan alle instellingen, waar personen verblijven, die door de overheid van hun vrijheid zijn beroofd.	 Buitenlandse Zaken
 KVR1066.xml	 1995	 CDA	 De vragen betreffen het gebruik van verpakkingen van 0,25 liter voor schoolmelk en de interpretatie van de Nederlandse zuivelverordening 1994 op dit punt.	 Moet schoolmelk op grond van de Nederlandse zuivelverordening 1994 verpakt zijn in eenheden van 0,25 liter, willen scholen in aanmerking komen voor door de EG gesubsidieerde schoolmelk? Is het u bekend, dat artikel 2 van de Raadsverordening EEG nr. 1842/83 weliswaar bepaalt dat de communautaire steun beperkt wordt tot een hoeveelheid melk-equivalent van 0,25 liter per dag en per leerling, doch dat dit niet kan worden geı¨nterpreteerd als een verpakkingsvoorschrift? Heeft de Europese Commissie er herhaaldelijk op aangedrongen schoolmelkregelingen efficie¨nter toe te passen, teneinde de steun maximaal aan de begunstigden ten goede te laten komen? Deelt u de mening, dat de verplichting om te werken met verpakkingseenheden van 0,25 liter haaks staat op het streven van veel scholen om milieubewust gedrag van de leerlingen te stimuleren, alsmede op het streven naar zo goedkoop mogelijke schoolmelk? Is het mogelijk te bevorderen dat schoolmelkleveranciers, indien deze gebruik maken van 0,25 liter-verpakkingen, deze verpakkingen van schoolmelk weer terugnemen voor hergebruik? Kan de Nederlandse regelgeving met betrekking tot schoolmelk zo worden veranderd, dat de subsidie niet meer gekoppeld wordt aan de verpakking van schoolmelk maar aan de, zoals de EG dit voorschrijft, hoeveelheid melk die door leerlingen wordt gedronken? Deelt u de mening, dat zulks tot vermindering van afval zou leiden en eveneens tot lagere kosten omdat de verplichte 0,25 liter-verpakkingen de kostprijs aanmerkelijk hoger maken dan nodig? De Gelderlander d.d. 30 november en 12 december 1994, Trouw, 3 december 1994 EG-verordening nr. 3392/93 houdende uitvoeringsbepalingen van verordening EEG nr. 1842/83 van de Raad tot vaststelling van de algemene voorschriften inzake de verstrekking van melk en bepaalde zuivelprodukten aan leerlingen in onderwijs-instellingen	 	 Landbouw, Natuurbeheer en Visserij
 KVR10660.xml	 1999	 VVD	 Vragen naar aanleiding van het bericht in de Amersfoortse Courant van 16 oktober 1999 dat de alarmering van hulpdiensten in de regio Harderwijk niet functioneert door het falen van het zogenoemde CallMaxsysteem.	 Is het waar dat de alarmering van hulpdiensten in de regio Harderwijk niet functioneert door het falen van het zogenoemde CallMaxsysteem? Zo ja, welke structurele maatregelen zijn door welke instanties getroffen om dit te verhelpen? Tot welke gevolgen heeft het niet functioneren van het CallMaxsysteem geleid? Wie is daarvoor verantwoordelijk? Is het CallMaxsysteem eerst grondig beproefd voordat het werd ingevoerd? Zo neen, waarom niet? Is behalve in Gelderland het CallMaxsysteem ook elders in gebruik? Zo ja, treden daar ook dergelijke problemen als in Gelderland op? Amersfoortse Courant, 16 oktober 1999	 Nee. Het falende alarmeringssysteem is op 25 oktober jl. definitief buiten werking gesteld. De tekortkomingen in het alarmeringssysteem van de Centrale Post Ambulancevervoer hebben zich gedurende een periode van enkele weken voorgedaan bij de twee ambulancediensten die werkzaam zijn in de zes gemeenten in de «regio Harderwijk», waar het bewuste systeem in september van dit jaar in gebruik werd genomen. Toen na ingebruikname van het alarmeringssysteem de gewraakte tekortkomingen werden gesignaleerd is onmiddellijk een aanvullende alarmeringsprocedure in werking gesteld. De piketdiensten van de betrokken ambulancediensten zijn sindsdien opgeroepen via mobiele telefoons. Sinds maandag 25 oktober maakt de Apeldoornse CPA ten behoeve van de regio Harderwijk gebruik van het goed functionerende alarmeringssysteem van de brandweer in genoemde regio. Voorzover op dit moment bekend hebben de vertragingen in de ambulancehulpverlening als gevolg van het niet functioneren van het CallMaxsysteem niet geleid tot verslechtering van de lichamelijke conditie van betrokken patiënten. Ook is er geen sprake geweest van overschrijdingen van de wettelijk vastgestelde norm van 15 minuten tussen het moment van de melding en het ter plekke zijn van de ambulance. Desalniettemin heeft de Regionale Ambulancezorg Stedendriehoek de betreffende leverancier aansprakelijk gesteld voor het falende alarmeringssysteem en voor eventuele claims die daaruit kunnen voortvloeien. Ja, het systeem is eerst grondig beproefd. Tijdens deze proefperiode hebben zich geen problemen voorgedaan. Ja, het CallMaxsysteem is ook buiten Gelderland bij diverse ambulancediensten in gebruik. Problemen met de alarmering, zoals die zich in Harderwijk hebben voorgedaan, zijn nog niet bij die ambulancediensten gesignaleerd.	 Binnenlandse Zaken en Koninkrijksrelaties Volksgezondheid, Welzijn en Sport
 KVR10661.xml	 1999	 CDA	 Vragen naar aanleiding van het artikel "Agenten getest op schietvaardigheid" in de Telegraaf van 23 oktober 1999.	 Hebt u kennisgenomen van het artikel «Agenten getest op schietvaardigheid»? Zijn agenten in de afgelopen jaren in de gelegenheid gesteld om periodiek te oefenen? Zo ja, hoe? Hoeveel agenten hebben de periodieke test nog niet gedaan respectievelijk zijn er niet voor geslaagd? Wat zijn hiervan de consequenties? Binnen welke termijn zullen de ontstane achterstanden met betrekking tot schietvaardigheid zijn weggewerkt? Sluit u uit dat deze regeling negatieve gevolgen zal hebben voor de politiesterkte? Telegraaf, 23 oktober 1999	 Ja. De Regeling Training en Toetsing Vuurwapengebruik Politie stelt sinds 1 januari 1996 verplicht dat er ten minste elk kwartaal wordt geoefend in schietvaardigheid. Om het kwartaal moet de toets schietvaardigheid worden afgenomen. Korpsen hebben de training en toetsing veelal eenmaal per kwartaal in een dag of dagdeel georganiseerd. Korpsen trainen sinds 1996 jaarlijks tijdens deze 4 oefenmomenten de schietvaardigheid. Iedere vuurwapendragende legt de toets schietvaardigheid af. Dit zijn naast functionarissen uit de reguliere bezetting (agenten) ook mensen die niet op regelmatige basis bewapend in de executieve dienst zijn ingezet. Het betreft bijvoorbeeld leidinggevenden en rechercheurs met een hoofdtaak aan het bureau. Deze groep is in een eerdere fase van hun loopbaan wel executief agent geweest of heeft als leidinggevende bewapend straatdienst uitgevoerd. Daarna is men gespecialiseerd in een recherche- of leidinggevende functie. Deze groep is voor een groot gedeelte nog in het bezit van het vuurwapen maar heeft dit wapen voor de uitoefening van de eigen functie niet echt nodig. Een gedeelte van deze groep neemt om die reden niet deel aan de training en toetsing. Een ander gedeelte van die groep vormt voor het korps een soort «oproep»-bestand van functionarissen dat extra kan worden ingezet bij bijzondere situaties. De totale groep vuurwapendragenden bestaat voor circa 80% uit mensen die het wapen dragen in de actieve dienst en voor 20% die het wapen niet actief dragen in het kader van hun functie. Circa 25% van alle vuurwapendragenden legt de toets niet binnen de gestelde termijn met succes af. Het betreft hier vrijwel uitsluitend functionarissen die het wapen niet actief voor de uitoefening van de functie nodig hebben. De korpsbeheerder dient te bewaken dat deze functionarissen, voordat zij ingezet worden in actieve dienst waarbij het vuurwapen noodzakelijk is, de toets schietvaardigheid met succes hebben afgelegd. Tot die tijd kunnen zij alleen executieve taken uitvoeren waarbij het dragen van het vuurwapen niet noodzakelijk is. De kleine groep functionarissen die tot de kernbezetting van het korps behoort en die niet binnen de gestelde termijnen voldoet aan de toets, wordt met extra training in staat gesteld om zo snel mogelijk aan het gewenste niveau te voldoen. Ook voor hen geldt dat het slagen voor de toets een voorwaarde is voor bewapende executieve dienst. Uit recente gegevens blijkt dat sinds de invoering van de regelgeving in 1996 met betrekking tot schietvaardigheid de meerderheid van de functionarissen voldoet aan de regeling en dat dit aantal groeit. De korpsbeheerder zal nadrukkelijk aandacht aan dit onderwerp dienen te besteden om de functionarissen op het vereiste niveau van schietvaardigheid te houden. Tevens zal door de korpsbeheerder een actief beleid moeten worden gevoerd met betrekking tot het innemen van het wapen bij het niet voldoen aan de, in de regeling vastgestelde, eisen. Het wegwerken van een achterstand kan door de korpsbeheerder worden ingevuld door het aanbieden van extra training en het tijdelijk innemen van het wapen tot men geslaagd is. Dit is de voorgeschreven aanpak die wordt gevolgd bij de functionarissen uit de basispolitiezorg. De functionarissen zijn dan uiterlijk binnen een half jaar weer inzetbaar in de executieve bewapende dienst. De tweede mogelijkheid is dat het vuurwapen permanent wordt ingenomen in het geval dit niet langer voor de uitoefening van de functie noodzakelijk is. De regeling is dan niet langer op deze functionaris van toepassing. Een derde mogelijkheid is dat het vuurwapen tijdelijk wordt verstrekt door de korpsbeheerder aan een politieambtenaar die in het kader van een bijzondere situatie als aanvulling op de kernbezetting opgeroepen wordt waarvoor het gebruik van het vuurwapen noodzakelijk is. In dat geval dient de functionaris geslaagd te zijn voor de voorgeschreven toetsen voordat het wapen voor de duur van de oproep wordt uitgereikt. Het aanscherpen van de toetsing van de beroepsvaardigheden met betrekking tot geweldsbeheersing komt voort uit het rapport van de Inspectie voor de Politie «Schietvaardigheid» dat medio 1998 aan de Tweede Kamer is aangeboden. In dit rapport werd de bestaande Regeling Training en Toetsing Vuurwapengebruik Politie geëvalueerd. De eerste voorstellen voor invoering van nieuwe toetsen aanhoudings- en zelfverdedigingsvaardigheden en geweldsbeheersing, naast de bestaande toets schietvaardigheid, alsmede een aangescherpte regeling toetsing geweldbeheersing politie worden nu besproken met de politie-beraden en de vakbonden. Deze drie toetsen zijn afgestemd op de minimale eisen die de praktijk aan het optreden van de hedendaagse agent stelt en zijn in beginsel voor elke agent haalbaar. Door twee toetsen (welke beide eenmaal per kalenderjaar met goed gevolg moeten worden afgelegd) toe te voegen aan de halfjaarlijkse toets schietvaardigheid, en door ook de toets schietvaardigheid meer in lijn te brengen met de praktijk van deze tijd, zullen de minimale eisen voor bewapend functioneren zwaarder zijn dan in 1995 en de jaren ervoor. De inhoud van deze toetsen zal bij voortduring worden beoordeeld aan de eisen van de praktijk. Er wordt in het concept-implementatieplan nadrukkelijk aandacht besteed aan de inrichting van de toetsen en de regelgeving met het oog op de effecten op de inzetbaarheid van personeel in de dienst. De toetsen zijn in nauw overleg met de korpsen samengesteld. Er wordt een overgangsperiode van 2000 tot 2002 voorgesteld alvorens de nieuwe toetsen zullen worden ingevoerd. In die tijd zal een gedeelte van de huidige functionarissen een extra inspanning moeten leveren om aan de aangescherpte eisen te voldoen. Hierdoor wordt bewerkstelligd dat elk korps op maat een trainingsprogramma kan inrichten om functionarissen in staat te stellen aan deze nieuwe toetsen te voldoen. De drie toetsen kunnen meermaals gedurende de gestelde perioden (kalenderhalfjaar en -jaar) afgelegd worden (tot de kandidaat geslaagd is). Op deze wijze kunnen kandidaten herkansen voor de toets zonder dat hen direct het dragen van het (vuur)wapen ontzegd wordt.	 Binnenlandse Zaken en Koninkrijksrelaties
 KVR10662.xml	 1999	 VVD	 Vragen naar aanleiding van het artikel ''Man achter hulplijn bij faillissementen blijkt zelf bankroet'' in de Telegraaf van 27 oktober 1999, over de oprichter van de Nationale Faillissement Preventielijn (NFP) die een strafblad blijkt te hebben en o.a. is veroordeeld voor oplichting in België.	 Is het waar dat de oprichter van de Nationale Faillissement Preventielijn (NFP) een strafblad blijkt te hebben en o.a. is veroordeeld voor oplichting in België? Was u op de hoogte van de ware aard van de praktijken van betrokkene op het moment dat u de NFP op gang hielp? Wat is de reden dat u niet onmiddellijk actie hebt ondernomen, nadat de eerste signalen over dubieuze praktijken in het voorjaar kwamen? Is het waar dat veel bedrijven gedupeerd zijn door de malafide praktijken van betrokkene? Kunt u aangeven hoeveel bedrijven door hem zijn gedupeerd? Gaf de NFP de bedrijven uiteindelijk de fatale doodsteek in plaats van hen te reanimeren? Wat is de stand van het onderzoek van de ECD naar de activiteiten van betrokkene? Is de NFP nog steeds operationeel? Zo ja, wat zijn de mogelijkheden de NFP met onmiddellijke ingang te stoppen? Telegraaf, 27 oktober 1999: «Man achter hulplijn bij faillissementen blijkt zelf bankroet»	 	 Economische Zaken
 KVR10663.xml	 1999	 CDA	 Vragen naar aanleiding van het persbericht ''Remkes biedt dorpen weinig bouwruimte'' in De Gelderlander van 19 oktober 1999, over het bouwen van voldoende woningen voor sociaal en economisch gebondenen.	 Hebt u kennisgenomen van het persbericht Remkes biedt dorpen weinig bouwruimte? Klopt het dat uw staatssecretaris kleinere gemeenten de facto geen mogelijkheden wil bieden voldoende huizen te bouwen voor sociaal en economisch gebondenen? Zo ja, kunt u dat toelichten? Zo neen, wat heeft de staatssecretaris dan wel bedoeld? Mag uit uw eerdere beantwoording n.a.v. «De Aanwijzing streekplan Gelderland» worden opgemaakt dat alle gemeenten – ook de kleinere – voldoende woningen mogen bouwen om sociaal en economisch gebondenen van een woning te voorzien? Zo ja, hoe verhouden zich de onder vraag 1 bedoelde uitspraken van de staatssecretaris dan hiermee? Wat vindt u van de opmerking dat de staatssecretaris zich nog geen echt grote zorgen maakt over de opdrijving van de huizenprijzen in Gelderland? Is het waar dat de huizenprijzen in Gelderland in het afgelopen jaar met 19% zijn gestegen? Zo ja, wat zijn de gevolgen van de stijging van de huizenprijzen voor de beschikbaarheid van woningen voor jonge starters uit de regio? Deelt u de zorg dat er een verdringingseffect kan optreden doordat meer bemiddelde «Randstadverlaters» beter in staat zijn om de huizenprijzen te betalen dan jonge starters uit de eigen regio? Zo ja, welke maatregelen bent u van plan te nemen om deze ongewenste ontwikkeling tegen te gaan? De Gelderlander, 19 oktober 1999 Aanhangsel Handelingen, 1371, vergaderjaar 1998–1999.	 Ja. In het door u genoemde persbericht, heeft de Staatssecretaris aangegeven dat de nieuwbouw van woningen geconcentreerd moet blijven in de steden en grotere regionale kernen, dit conform het vigerende nationaal ruimtelijk beleid. De concentratie van de verstedelijking in Gelderland vindt plaats in de stedelijke kerngebieden van het Knooppunt Arnhem/Nijmegen, de Stedendriehoek, en enkele regionale opvangkernen. Daar wordt bijna tweederde van het provinciale woningbouwprogramma gerealiseerd. Het resterende deel wordt verdeeld over de kleinere gemeenten. Dat betekent dus dat ook kleinere gemeenten woningen kunnen bouwen en wel zodanig dat wordt ingespeeld op de woonwensen van sociaal of economisch gebondenen. Neen. In mijn beantwoording van uw vragen over de Aanwijzing streekplan Gelderland eerder dit jaar heb ik aangegeven dat gemeenten binnen de uitgangspunten van het bundelings- en concentratiebeleid voor wonen en werken, kunnen bouwen voor de sociaal- en economisch gebondenen. Daaruit mag niet worden opgemaakt, zoals ik ook in het voorgaande antwoord aangeef, dat een kleinere gemeente zoveel woningen mag bouwen dat eenieder die op enige wijze een binding heeft met de regio, van een woning wordt voorzien. Het aantal woningen dat een gemeente mag bouwen wordt binnen de uitgangspunten van het bundelingsbeleid van het rijk door de provincie in een streekplanuitwerking vastgelegd. Hiermee zal een kleinere gemeente ook zeker voor een deel de «eigen» woningzoekenden van een woning kunnen voorzien. De Staatssecretaris heeft zich in deze lijn uitgesproken. De stijging van de huizenprijzen, van koopwoningen, is geen punt van grote zorg. Het is ook geen typisch Gelders verschijnsel. Dit verschijnsel speelt landelijk en is onderhevig aan het marktmechanisme van vraag en aanbod. De ontwikkeling van de prijzen van koopwoningen heeft de aandacht, in relatie tot de huisvesting van de doelgroepen van volkshuisvestingsbeleid. Neen. De Staatssecretaris heeft geciteerd uit de «KAN-Vastgoedrapportage 1999», waarin staat vermeld dat «de prijzen voor bestaande koopwoningen in de regio KAN het afgelopen jaar (’98) wederom sterker stegen (9%) dan de gemiddelde prijzen in Nederland (8%)». Uit gegevens van het Kadaster komt naar voren dat de prijzen van bestaande koopwoningen in heel Gelderland in ’98 met 13,6% zijn gestegen en in Nederland met 9,2%. Door de stijging van de prijzen van koopwoningen kunnen jonge starters het moeilijk krijgen op de koopwoningenmarkt. Op korte termijn blijft nog druk op de woningmarkt in het westelijke deel van Gelderland. De woningproductie blijft enigszins achter bij de planning. Vanaf 2002 wordt een ruimere markt voorzien, mede als gevolg van het beschikbaar komen van woningen op de VINEX-locaties en andere grote bouwlocaties. Op deze (nieuwe) locaties houden gemeenten bij de woningbouw rekening met jonge starters. Ik deel die zorg niet. Op basis van de Balans Ruimtelijke Kwaliteit die onlangs is gepubliceerd is geen trend zichtbaar dat gemiddelde Randstedelingen naar oost Nederland trekken. Bovendien begeven bemiddelde woningzoekenden zich op een ander segment van de woningmarkt dan jonge starters. Voorzover gemeenten op grond van restrictief ruimtelijk beleid onvoldoende huisvestingsmogelijkheden hebben voor woningzoekenden met een sociale of economische binding en die tot de doelgroep van beleid behoren, kunnen zij door middel van een huisvestingsverordening bepaalde regels stellen ten aanzien van het betrekken van een woning. De Huisvestingswet biedt hiervoor instrumenten.	 Volkshuisvesting, Ruimtelijke Ordening en Milieubeheer (VROM)
 KVR10665.xml	 1999	 PvdA	 Vragen in verband met kritiek op de begeleiding van een konvooi vluchtelingen uit Orahovac.	 Heeft de commandant-KFOR, generaal Reinhardt, harde kritiek geuit aan het adres van de Nederlandse militairen die een konvooi vluchtelingen uit Orahovac moesten begeleiden? Zo ja, hoe beoordeelt u deze kritiek? Welke aanvullende maatregelen zijn genomen om herhaling van deze incidenten te voorkomen? NRC, 1 november 1999	 Neen, generaal Reinhardt heeft geen kritiek geuit op het optreden van de Nederlandse militairen. De commandant van Kfor heeft zich in een gesprek met brigadecommandant generaal Sauer wel kritisch uitgelaten over de procedures die door het brigadehoofdkwartier voor de begeleiding van konvooien zijn voorgeschreven. Naar aanleiding van de gebeurtenissen bij Pec heeft commandant Kfor inmiddels maatregelen getroffen. Voortaan zullen konvooien eerder moeten worden aangemeld bij Kfor en van een kleinere omvang zijn. Bovendien krijgt de betrokken brigade meer zeggenschap over de route die het konvooi moet volgen.	 Defensie
 KVR10666.xml	 1999	 PvdA	 Vragen naar aanleiding van berichten in het NRC Handelsblad van 4 november 1999 over de activiteiten van voormalige staatssecretaris van Defensie Gmelich Meijling als lobbyist van bedrijven die actief zijn in de defensie industrie, waarbij hij gevoelige informatie naar buiten brengt die samenhangt met zijn voormalige functie als staatssecretaris.	 Heeft u kennisgenomen van de berichten over de activiteiten van voormalige staatssecretaris van Defensie Gmelich Meijling als lobbyist van bedrijven actief in de defensie industrie? Kunt u bevestigen dat deze berichten op waarheid berusten? Is het ambtenaren van het Ministerie van Defensie verboden tot drie jaar na beëindiging van een functie, met die functie samenhangende gevoelige informatie naar buiten te brengen? Geldt een vergelijkbare gedragslijn ook voor bewindslieden en voormalige bewindslieden van het Ministerie van Defensie? Hebben de activiteiten van de heer Gmelich Meijling betrekking op zijn vroegere verantwoordelijkheden van staatssecretaris? Zo ja, welke defensiematerieelprojecten zijn hierbij betrokken? Hoe verhoudt dit zich met genoemde gedragslijn, respectievelijk tot de door de regering ingezette lijn in het kader van het debat over integriteit in het openbaar bestuur? Welke stappen bent u voornemens te ondernemen in de richting van de heer Gmelich Meijling? NRC Handelsblad, 4 november 1999	 Ja. Oud-staatssecretaris Gmelich Meijling heeft publiekelijk verklaard op te treden als adviseur van een aantal bedrijven met militaire productie. De Ambtenarenwet bepaalt dat de (gewezen) ambtenaar verplicht is tot geheimhouding van hetgeen hem in verband met zijn functie ter kennis is gekomen, voorzover die verplichting uit de aard van de zaak volgt. Daarnaast gelden de algemene geheimhoudingsverplichtingen van het Wetboek van Strafrecht (artikelen 98 e.v. en 272 Wetboek van Strafrecht). Intern Defensie geldt voorts een aanwijzing van de Secretaris-Generaal dat een functionaris, die na beëindiging van zijn dienstverband bij Defensie een functie aanvaardt bij een bedrijf waarmee hij namens Defensie de laatste drie jaar van zijn dienstverband zakelijke contacten heeft onderhouden, gedurende een periode van drie jaar na het beëindigen van dat dienstverband door Defensie niet als gesprekspartner namens dat bedrijf wordt geaccepteerd. Dezelfde regel geldt als een functionaris zich na zijn dienstverband aanbiedt als gesprekspartner, bemiddelaar of tussenpersoon voor het werkterrein waarop hij in zijn dienstverband bij Defensie werkzaam was. De interne regeling van Defensie richt zich primair op contacten met ex-werknemers. Indien voormalige bewindslieden zich als gesprekspartners aanbieden van of voor bedrijven waarmee zij gedurende hun ambtsperiode zakelijke contacten hebben onderhouden, zal dezelfde gedragslijn worden gevolgd. Voor projecten waarbij de heer Gmelich Meijling als staatssecretaris was betrokken, kunnen bedrijven in aanmerking komen waarvoor hij thans naar eigen zeggen als adviseur optreedt. De projecten waarvoor de heer Gmelich Meijling verantwoordelijkheid droeg, zijn terug te vinden in de tijdens zijn ambtsperiode aan de Kamer toegezonden materieelprojectenoverzichten. Het is niet gebleken dat de heer Gmelich Meijling heeft gehandeld in strijd met enig op hem rustende verplichting, voortvloeiend uit zijn vroegere functie van staatssecretaris van Defensie.	 Defensie (DEF)
 KVR10668.xml	 1999	 VVD	 Vragen naar aanleiding van het bericht ''Verpleeghuis hel voor demente bejaarden'' in de Telegraaf van 9 november 1999 waarin staat dat vijf dementerende ouderen door drie verzorgers gedurende bijna een jaar ernstig werden mishandeld in verzorgingshuis Nieuw Mellens te Leeuwarden.	 Kent u het bericht «Verpleeghuis hel voor demente bejaarden» , waarin staat dat vijf dementerende ouderen door drie verzorgers gedurende bijna een jaar ernstig werden mishandeld in verzorgingshuis Nieuw Mellens te Leeuwarden? Heeft de provinciale Inspectie op de Bejaardenoorden in die tijd contact gehad met het verzorgingshuis? Zo ja, wat waren de bevindingen? Zo neen, waarom niet? Wat kunt u doen om in het algemeen de controle door de Inspectie effectiever te organiseren en om een dergelijke bejegening van dementerende ouderen in verzorgings- of verpleeghuizen te voorkomen? De Telegraaf,, 9 november 1999	 Ja. Minimaal eenmaal per twee jaar bezoekt de regionale inspecteur van de Inspectie voor de Gezondheidszorg (IGZ) een instelling in het kader van algemeen toezicht. Het laatste inspectiebezoek aan het verpleeghuis Nieuw Mellens was op 6 mei 1999. De belangrijkste bevindingen waren: het structureel opzetten van kwaliteitsbeleid staat nog in de kinderschoenen. Er dient nadrukkelijk meer aandacht besteed te worden aan de analyse en conclusies van MIP-meldingen. Een project bejegening is gestart, jaarlijks vindt een inventarisatie van knelpunten plaats. In januari 2000 zal met de Raad van Bestuur de aanbevelingen van de Inspectie Gezondheidszorg worden geëvalueerd. Op 8 oktober jl. is de Inspectie telefonisch door de directeur ingelicht over de mishandeling van enkele dementerende bewoners op de afdeling de Krite van het verpleeghuis. De Inspectie heeft zich, in een gesprek met de directie, verpleeghuisartsen, unitmanager en zorgcoördinator laten informeren over de achtergronden van de melding, huidige kwaliteit van zorg op de betreffende afdeling en de aanpak van de directie met betrekking tot de melding. Ook is door de Inspectie informatie opgevraagd van een Arbo-onderzoek uit oktober 1998, waaruit bleek dat de unit de Krite al langer bekend stond als een gesloten team, dat zich onder andere niet aan afspraken hield. In dit Arbo-onderzoek is met name gekeken naar de communicatie en samenwerking op deze unit. In april 1999 zijn de resultaten van het Arbo-onderzoek bekendgemaakt op de betreffende afdeling en is er extra aandacht besteed aan de afdelingsmedewerkers door middel van klinische lessen. Met een van de medewerkers zijn gesprekken gevoerd over de attitude. In oktober 1999 hebben 7 medewerkers van de afdeling zich in een brief gericht tot de directie, waarin ze (eindelijk durfden) aangeven welke misstanden er waren op de afdeling en wie daarbij betrokken waren. De directie heeft de drie betrokken medewerkers onmiddellijk geschorst en een ontslagprocedure ingezet. Gezien het feit dat de Arbodienst een rapport heeft uitgebracht en de directie, naar de mening van de inspectie, voldoende aandacht had voor de problemen op de afdeling heeft de Inspectie in eerste instantie besloten om de directie opdracht te geven om zelf een analyse van de gebeurtenissen uit te voeren en de Inspectie daarover te informeren. Mede naar aanleiding van de ernst van de gebeurtenissen en het directe toezicht dat de Inspectie heeft op de individuele patiëntenzorg in het kader van de wet Bopz (art. 63), voert de Inspectie ook zelf ter plekke een onderzoek uit. De Inspectie houdt toezicht door middel van algemeen toezicht, thematisch toezicht en crisistoezicht. Tijdens deze toezichtsbezoeken wordt altijd aandacht geschonken aan de risicofactoren die gedrag, zoals is opgetreden in het verpleeghuis Nieuw Mellens, mogelijk maken. Informatie wordt gevraagd over o.a. communicatiestructuren, onderlinge verhoudingen, werkwijze in de zorg, samenstelling van teams, aandacht voor bejegening. Het algemeen toezicht in het kader van de Wet Bopz maakt het mogelijk ook op de individuele situatie van de bewoners toezicht te houden. Het is mogelijk dat door de extra aandacht die in verpleeghuizen momenteel geschonken wordt aan bejegening, aandacht die geïntensiveerd is door het «Stimuleringsprogramma Bejegening voor verpleeghuizen, 1998», uitwassen zoals opgetreden zijn in het verpleeghuis Nieuw Mellens eerder door medecollega’s bekendgemaakt worden.	 Volksgezondheid, Welzijn en Sport
 KVR10669.xml	 1999	 SP	 Vragen naar aanleiding van een bericht in het Algemeen Dagblad van 8 november 1999, over sponsoring van patiëntenorganisaties door de farmaceutische industrie.	 Is het u bekend dat het farmaceutisch bedrijf Janssen-Cilag via betaling aan de Epilepsie Vereniging Nederland een regeling met de patiënten heeft getroffen om te voorkomen dat deze moeten bijbetalen voor Topamax of overstappen naar een ander geneesmiddel? Zo ja, is u de reactie van de directeur van het patiëntenfonds bekend namelijk dat dit op zijn zachtst gezegd een rare gang van zaken is? Wat is uw mening hierover? Beaamt u de mening van de Epilepsie Vereniging dat 25% van de epilepsiepatiënten op Topamax het beste reageert? Is het waar dat sommige patiënten voor dit middel 800 gulden per maand bijbetalen, na de aanpassing van het GVS? Zo ja, hoe rijmt dat met uw toezegging dat en in elke groep een goed alternatief is zonder bijbetaling? Bent u het eens met de directeur van het patiëntenfonds dat er duidelijkheid moet komen over hoeveel geld de industrie besteedt aan sponsoring van patiëntenorganisaties? Zo ja, bent u bereid dit onderzoek op te zetten? Bent u van mening dat het Reclamebesluit voldoende mogelijkheden en garanties biedt om de mogelijke belangenverstrengeling tussen industrie en patiëntenverenigingen te voorkomen? Zo nee, denkt u dat een gedragscode die onafhankelijkheid kan waarborgen of bent u van mening dat helemaal geen sponsoring dient plaats te vinden? Bent u bereid het bedrag van het patiëntenfonds zodanig op te hogen dat patiëntenverenigingen minder afhankelijk zijn van de farmaceutische industrie? Algemeen Dagblad, 8 november 1999 Aanhangsel Handelingen, 448, Vergaderjaar 1998–1999.	 Mij is bekend dat Janssen-Cilag een regeling heeft getroffen om te voorkomen dat patiënten het geneesmiddel Topamax moeten betalen. Het gaat hierbij echter niet om een bijbetaling in het kader van het geneesmiddelenvergoedingen Systeem, zoals in het artikel in het Algemeen Dagblad wordt gesuggereerd. Topamax is een nieuw geneesmiddel bij epilepsie dat sinds eind juni 1999 geregistreerd is in Nederland. Janssen-Cilag heeft in juli van dit jaar een aanvraag voor vergoeding ingediend. Deze aanvraag is nog in behandeling; Topamax wordt op dit moment dus in zijn geheel niet vergoed. Om te voorkomen dat de epilepsiepatiënten die al met Topamax behandeld worden vanaf het moment dat het beschikbaar was, hiervan de financiële gevolgen moeten dragen, heeft Janssen-Cilag besloten de kosten voorlopig volledig te compenseren. Om de privacy van deze patiënten te waarborgen gebeurt dit via de Epilepsie Vereniging Nederland. Uit contact met de directeur van het Patiëntenfonds is mij gebleken dat hij door het Algemeen Dagblad foutief is geïnformeerd. Zijn uitspraak moet in deze context worden bezien. Overigens heeft het Algemeen Dagblad op 10 november jl. de onjuistheden in het desbetreffende artikel gerectificeerd. Het door de Epilepsie Vereniging Nederland (EVN) genoemde percentage van 25% is mij niet bekend, evenmin als de studie(s) waarop dit percentage gebaseerd zou zijn. Van een bijbetaling voor Topamax is in het geheel geen sprake, zoals ik bij mijn antwoord op vraag 1 heb aangegeven. Evenmin is het juist dat dit het gevolg is van de toepassing van het geneesmiddelenvergoedingssysteem (GVS). Aangezien de beoordeling van de aanvraag voor Topamax nog niet volledig is afgerond, is het middel (nog) niet ingedeeld in het GVS. Patiëntenverenigingen worden gesubsidieerd via de Stichting Patiëntenfonds, die hiervoor middelen krijgt van mijn ministerie. De afgelopen jaren heb ik het budget van het Patiëntenfonds aanzienlijk verhoogd, waardoor er een hechte financiële basis is ontstaan, mede ter dekking van de structurele kosten van patiëntenorganisaties. Daarnaast ontvangen sommige patiëntenverenigingen incidenteel financiële ondersteuning van derden, waaronder de farmaceutische industrie. Deze vergoedingen worden meestal voor concrete activiteiten aangewend, zoals de bekostiging van een verenigingstijdschrift. Voorzover bekend leidt dit, in aanmerking nemend dat structurele lasten voor een groot deel door het Patiëntenfonds worden gedekt, niet tot een afhankelijke positie van patiëntenverenigingen ten opzichte van de farmaceutische industrie. Overigens zou ik de sponsoring of een andere vorm van financiële ondersteuning van een patiëntenvereniging door de farmaceutische industrie of een andere derde niet aanstonds willen aanduiden als financiële belangenverstrengeling. Ik heb geen volledig overzicht van de mate van sponsoring van patiëntenverenigingen door derden en vind dit ook niet nodig. Patiëntenverenigingen zijn onafhankelijk, en voeren zelf een eigen beleid. De relatie tussen een patiëntenvereniging en een sponsor, alsmede het opstellen van een gedragscode, waarin staat beschreven hoe de contacten tussen patiëntenverenigingen met de industrie dienen te verlopen, lijken mij derhalve zaken die primair de verantwoordelijkheid zijn van de patiëntenvereniging zelf. De NP/CF kan hierbij een faciliterende rol spelen. In het Reclamebesluit geneesmiddelen is reclame voor geneesmiddelen aan publiek en beroepsbeoefenaren en gunstbetoon van de farmaceutische industrie aan beroepsbeoefenaren geregeld. Het Reclamebesluit ziet niet op de verhouding tussen de farmaceutische industrie en derden, zoals patiëntenverenigingen. De huidige aanscherping van het Reclamebesluit heeft, gezien mijn hierboven beschreven mening over de relatie tussen patiëntenverenigingen en sponsoren, dan ook geen betrekking op dit punt.	 Volksgezondheid, Welzijn en Sport (VWS)
 KVR1067.xml	 1995	 GroenLinks	 De vragen betreffen de mensenrechtensituatie in Indonesië in relatie tot dit bezoek.	 Zal de opperbevelhebber van de Indonesische strijdkrachten, generaal Feisal Tandjung, van 23 tot 25 januari op uitnodiging van de Chef Defensiestaf een bezoek aan Nederland brengen? Wat is de reden dat u persoonlijk met de heer Feisal Tandjung zult spreken? Acht u het een gepast politiek signaal deze hoge militair te ontvangen nu recentelijk in verschillende rapporten van mensenrechtenorganisaties (Amnesty International, Human Rights Watch Asia) is gewezen op de kwalijke rol van het leger ten aanzien van de mensenrechtensituatie in Indonesie¨? Zult u in dit gesprek ook de rol van het leger op Oost-Timor aan de orde stellen? Gaat u hierbij ook in op het recente rapport van de speciale rapporteur buitenrechtelijke executies Ndiaye Bakre Waly ten behoeve van de VN-mensenrechtencommissie waarin wordt gewezen op de noodzaak van demilitarisering van Oost-Timor en het loskoppelen van de politie van het militaire apparaat? Algemeen Dagblad, 17 januari 1995	 Generaal Feisal Tanjung bracht van 23 tot 25 januari een bezoek aan Nederland. Het ging om een tegenbezoek naar aanleiding van het bezoek aan Indonesie¨ van de Nederlandse CDS in november 1993. Generaal Feisal Tanjung bracht korte beleefdheidsbezoeken aan de Minister-president en de Minister van Defensie. De beleefdheidsbezoeken van generaal Feisal Tanjung dienen te worden gezien in het licht van de lopende contacten en samenwerking met Indonesie¨, welke volgens de wens van beide regeringen ook na de bee¨indiging van de ontwikkelingsrelatie in maart 1992 zijn gecontinueerd. De bezorgdheid van de regering over de mensenrechtensituatie in Indonesie¨ en in het bijzonder op Oost-Timor wordt in de daartoe bestemde politieke gremia en op de gee¨igende politieke niveaus ter sprake gebracht. Naast deze bilaterale gesprekken over mensenrechten geeft ook de Europese Unie regelmatig blijk van haar bezorgdheid inzake de mensenrechtensituatie in Indonesie¨. Voorts zal in maart a.s. de mensenrechtensituatie in Indonesie¨ en Oost-Timor in Gene`ve in de Mensenrechten Commissie van de VN aan de orde komen. Het rapport van de speciale rapporteur inzake buitenrechtelijke executies van de Mensenrechten Commissie van de VN, Ndiaye Bakre Waly, zal daar ter sprake komen.	 Defensie
 KVR10670.xml	 1999	 SP	 	 Kent u de berichtgeving over de minimawinkel in Heerlen? Ziet u een samenhang tussen dit initiatief en het structureel tekortschieten van het sociaal minium? Ligt het niet veel meer voor de hand dat de gemeente zonnodig via de bijzondere bijstand categorale inkomensondersteuning biedt om de minima te ondersteunen in de voorziening van de eerste levensbehoeften? Vindt u het initiatief tot een minimawinkel niet onnodig stigmatiserend? Zo nee, waarom niet? Houdt het consumeren van etenswaren op de uiterste houdbaarheidsdatum een groter dan gemiddeld risico voor de gezondheid in? Zo ja, vindt u dit initiatief dan wel verantwoord? Zo nee, waarom niet? Bestaat er een risico dat klanten van de minimawinkel in hun consumptiepatroon afhankelijk worden van deze winkel? O.a. NRC, 3 november jl. en Volkskrant, 4 november 1999	 Ja, daar hebben wij kennis van genomen. Nee, deze conclusie kan niet worden getrokken. Het is een initiatief van het lokale bestuur om tegemoet te komen aan een bepaalde groep mensen en een «vraag» aan een «aanbod» te koppelen. Aan de ene kant zijn er producten beschikbaar die nog voldoen aan de kwaliteitseisen. Aan de andere kant is er een groep mensen die op vrijwillige basis gebruik kunnen maken van dit aanbod. De kosten van de eerste levensbehoeften behoren tot de algemeen noodzakelijke kosten van bestaan, waarin de bijstandsnorm voorziet. De bestedingsmogelijkheden voor de eerste levensbehoeften kunnen in het gedrang komen door omstandigheden die leiden tot hogere kosten van bestaan waarin de bijstandsnorm niet voorziet. Voor die hogere kosten kan de gemeente (categoriale) bijzondere bijstand verlenen. Uit ervaringen in het buitenland, bijvoorbeeld Duitsland, blijkt dat een dergelijk initiatief niet als stigmatiserend wordt ervaren. Ook bestaan er in een aantal Nederlandse gemeenten vergelijkbare initiatieven. In dit verband wijs ik op de veranderde houding ten opzichte van de zogenaamde «stadspassen». Aanvankelijk was daartegen veel protest. Op dit moment zijn zij in veel gemeenten niet meer weg te denken. Bovendien is het natuurlijk aan een consument zelf om te bepalen of hij/zij van een minimawinkel gebruik wil maken. Er is geen risico voor de volksgezondheid wanneer het gaat om het consumeren van voedsel op de dag die als uiterste datum staat vermeld op de verpakking. Voorwaarde is wel dat alle voorzorgsmaatregelen in acht worden genomen. Bijvoorbeeld voor producten die gekoeld moeten worden, dienen ook daadwerkelijk tot die datum gekoeld te worden. Anders is het voor producten die de houdbaarheidsdatum hebben overschreden. In die gevallen bestaat er wel een risico. Het is een vrijwillige keuze van de consument om al dan niet aankopen te doen in een minimawinkel.	 Volksgezondheid, Welzijn en Sport (VWS)
 KVR10672.xml	 1999	 CDA	 Vragen naar aanleiding van het artikel ''Ruzie over financiën voor beveiliging van de Maas weer opgelaaid'' in het dagblad De Limburger van 8 november 1999, over de financiering voor beveiliging van de Maas tegen overstromingen in Limburg.	 Heeft u kennisgenomen van het artikel «Ruzie over financiën voor beveiliging van de Maas weer opgelaaid»? Heeft u medegedeeld dat voor de beveiliging tegen overstromingen in Limburg maximaal 560 miljoen gulden beschikbaar is? Bent u het eens met de verantwoordelijke gedeputeerde, dat u geen optimale inzet toont bij de oplossing van de Maasproblematiek en onvoldoende begrip heeft voor de Limburgse situatie? Zo neen, waarom niet? Is het waar, dat Gedeputeerde Staten van Limburg u in oktober schriftelijk hebben verzocht om extra bijdragen te reserveren voor de Maasbeveiliging? Is het waar, dat uit recent onderzoek blijkt, dat de huidige kades te laag zijn en er meer geld nodig is voor aanvullende maatregelen? Bent u bereid het rapport met het aanvullende onderzoek aan de Kamer beschikbaar te stellen? Dagblad de Limburger, 8 november 1999	 Ja. Voor de hoogwaterbescherming in Limburg is op dit ogenblik f 560 miljoen beschikbaar. Dit bedrag is exclusief een bedrag van bijna 200 miljoen gulden, zijnde de rijksbijdrage voor de aanleg van de kades en exclusief een bedrag van circa 230 miljoen gulden bestemd voor de voorbereiding van de Maaswerken en de realisatie van enkele proefbaggersbestekken. Dit wijkt niet af van hetgeen door mijn voorgangster reeds eerder naar u is aangegeven (onder andere HKW/AK 97/9703 van 8 september 1997 en HKW/AK 3552a/99 van 2 april 1999 en de verschillende voortgangsrapportages over het Deltaplan Grote Rivieren) en van hetgeen is besproken met Gedeputeerde Staten van Limburg op 14 april 1998, een overleg waarover u ook bent geïnformeerd. Ik ben het niet eens met de verantwoordelijk gedeputeerde, wanneer hij stelt dat ik geen optimale inzet toon bij de oplossing van de Maasproblematiek. Ik wijs daarbij op het feit dat inmiddels van rijkszijde 1 miljard gulden in de bestrijding van de wateroverlast in Limburg is of zal worden gestoken. Daarnaast wordt de voorbereiding van de besluitvorming over de wijze waarop de hoogwaterbescherming langs Grensmaas en Zandmaas gestalte moet krijgen, ondanks de complexe materie, voortvarend aangepakt. Gedeputeerde Staten van Limburg verzoeken mij regelmatig om extra bijdragen te reserveren voor de hoogwaterbescherming in het Maasdal. Het recente onderzoek waarvan in de vraagstelling sprake is, betreft de zgn. aanvullende berekeningen die door de Commissie MER zijn gevraagd. Ik heb u daarover op 25 mei 1999 (HKW/AK 5267/99) geïnformeerd. Verificatie en toetsing van de uitkomsten zal binnen enkele weken afgerond kunnen worden. Dan pas kan – in overleg met de provincie Limburg – nagegaan worden wat een en ander betekent voor de Maasplannen. Het spreekt vanzelf dat ik u over de uitkomst van dit overleg (en de aanvullende berekeningen) zal informeren. Zie vraag 5.	 Verkeer en Waterstaat
 KVR10676.xml	 1999	 D66	 Vragen over het tijdelijk opslaan bij COVRA van het hoog verrijkte uranium van de Hoge Flux Reactor in Petten.	 Heeft de Europese Commissie besloten de Hoge Flux Reactor in Petten om te laten schakelen naar laag verrijkt uranium? Zijn de Verenigde Staten in principe bereid om het hoog verrijkte uranium op te slaan als de beslissing tot omzetting zou zijn genomen? Zijn de mogelijkheden van afvoer naar de Verenigde Staten medebepalend voor het besluit van de minister van Volkshuisvesting, Ruimtelijke Ordening en Milieubeheer tot het wel of niet toestaan van tijdelijke opslag bij COVRA? Zijn er met de COVRA al afspraken gemaakt of contracten gesloten die een terugzending naar de VS in de weg kunnen staan? Kan de minister van Volkshuisvesting, Ruimtelijke Ordening en Milieubeheer de voor- en nadelen van beide opslagmethodes aangeven waarbij ook de risico’s van het vervoer worden meegenomen? Binnen welke termijn moet een definitief besluit worden genomen? Bestaat het risico dat er binnenkort toch een eerste transport van verbruikte brandstofstaven naar de COVRA zal plaatsvinden? Is inmiddels een transportvergunning verstrekt en is de minister van Volkshuisvesting, Ruimtelijke Ordening en Milieubeheer in dat geval bereid tot intrekking ervan nu blijkt dat er andere mogelijkheden dan tijdelijke opslag aanwezig zijn?	 Ja. De door de Europese commissie genomen beslissing opent in principe de weg om een deel van de in de HFR aanwezige bestraalde splijtstof naar de VS te zenden. In de op 20 juli 1999 aan COVRA verleende vergunning is, in afwachting van het daadwerkelijke transport, vooralsnog toestemming verleend voor tijdelijke opslag in verband met vervoer van bestraalde splijtstofelementen in het gebouw van de HFR. Hiermee wordt de optie opengehouden om de bestraalde splijtstof naar de VS terug te sturen. Indien de VS-optie gerealiseerd kan worden, betekent dit nog niet dat alle in de HFR aanwezige splijtstof naar de VS kan worden afgevoerd. Behalve de in antwoord 1 genoemde voorwaarde van conversie naar laagverrijkt uranium, dient de terug te zenden splijtstof oorspronkelijk uit de VS afkomstig te zijn en dient de splijtstof tevens voor 2006 gebruikt te zijn. Tussen de Europese Commissie en COVRA zijn contracten afgesloten die voorzien in een opslag bij de COVRA van 1400 bestraalde splijtstofelementen van de HFR. Indien als gevolg van het terugzenden van de splijtstof naar de VS minder elementen bij de COVRA zullen worden opgeslagen zal met de COVRA een regeling moeten worden getroffen met betrekking tot de door COVRA gederfde inkomsten. De opslag bij COVRA vindt plaats in opslagcontainers. Deze speciaal voor opslag vervaardigde containers bevatten geen water. Koeling vindt plaats door natuurlijke luchtcirculatie (passieve koeling), waarvoor geen actieve componenten zoals pompen nodig zijn. In de VS worden de splijtstofelementen (voorlopig) in waterbassins geplaatst, waarbij warmtewisselaars en pompen nodig zijn om de warmte af te voeren. Wat betreft de risico’s van vervoer moet, ongeacht welke optie wordt gekozen, aan de (inter)nationale eisen, zoals die bijvoorbeeld gesteld worden aan de te gebruiken transportcontainers, worden voldaan. Een verschil is wel dat de VS-route een routedeel over zee bevat en dat het transport over land in de VS een grotere afstand bedraagt dan de route van Petten naar COVRA. Gezien de benodigde voorbereidingen die door het GCO moeten worden getroffen, zoals het afsluiten van diverse overeenkomsten en de aanschaf van een in de VS gecertificeerde transportcontainer, zal een eerste transport naar de VS niet voor medio volgend jaar kunnen plaatsvinden. Aangezien de vergunde tijdelijke opslag van bestraalde splijtstofelementen in het gebouw van de HFR het GCO respijt geeft de bedrijfsvoering van de HFR eveneens tot medio volgend jaar voort te zetten, is er geen noodzaak voor die tijd elementen naar de COVRA in Borssele af te voeren. Er is evenmin een vergunning verleend om bestraalde splijtstof daadwerkelijk naar COVRA af te voeren. De opschortende voorwaarde betreffende feitelijk vervoer van de in antwoord 3 genoemde vergunning is onverkort van kracht. Kamerstuk 26 800 XI, nr. 12	 Volkshuisvesting, Ruimtelijke Ordening en Milieubeheer
 KVR10677.xml	 1999	 CDA	 Vragen naar aanleiding van het bericht in het Parool van 25 september 1999 dat dit jaar naar schatting 450 illegale Marokkanen Nederland zijn binnengesmokkeld met hulp van landgenoten die als schoonmaker op de luchthaven werken, en dat Justitie hiervan al in februari op de hoogte was, maar de hoofdverdachte ongemoeid liet.	 Hebt u kennisgenomen van het bericht dat dit jaar naar schatting 450 illegale Marokkanen Nederland zijn binnengesmokkeld met hulp van landgenoten die als schoonmaker op de luchthaven werken? Was Justitie in februari jl. al op de hoogte van de smokkelpraktijken, maar heeft men niettemin hoofdverdachte A. ongemoeid gelaten? Is betrokkene pas op 6 juli jl. aangehouden? Zo ja, waarom toen pas? Hebben daardoor tussen 20 april en 6 juli jl. naar schatting nog 249 personen illegaal Nederland kunnen inreizen? Hoe verhoudt deze gang van zaken zich tot de door de Kamer met algemene stemmen aanvaarde motie-Rouvoet c.s. , waarin werd uitgesproken dat het niet aanvaardbaar is een misdrijf als bv. mensensmokkel te laten voortbestaan nadat het in het kader van de opsporing is geconstateerd, ook niet met het oog op zwaarwegende opsporingsbelangen? Welke maatregelen denkt u te treffen om een dergelijke gang van zaken in de toekomst te voorkomen? Parool, 25 september 1999 Kamerstuk 25 403 /23 251, nr. 30	 Ja. Het betreft hier overigens niet alleen schoonmaakpersoneel, maar ook een horecamedewerker en medewerkers van de luchthaven zelf. Om hoeveel binnengesmokkelde mensen het precies gaat, is niet bekend. Op basis van de verklaringen van verdachte A. is, terugrechercherend, berekend dat gedurende de periode 1 april 1999 tot 6 juli 1999 het naar schatting gaat om 249 mensen. Uit onderzoek van, onder meer, het pasgebruik van verdachte A. is echter gebleken dat verdachte A. mogelijkerwijs 450 mensen binnengesmokkeld zou kunnen hebben. Verdachte A. heeft tijdens het onderzoek verklaard dat hij eerst medio maart 1999 is begonnen met het regelmatig smokkelen van mensen. Het aantal van 249 wordt gehanteerd als basis voor de berekening van het wederrechtelijk verkregen voordeel en de ontnemingsvordering van het Openbaar Ministerie. Op 25 februari 1999 was bekend dat verdachte A. getracht heeft een persoon Nederland binnen te brengen. Verdachte A. was daartoe speciaal naar Schiphol gekomen. De smokkelactie lukte niet omdat het de verdachte A. niet lukte de sluisdeuren te activeren. Er waren toen voorts onvoldoende aanwijzingen dat verdachte handelde uit winstbejag – een bestanddeel van het delict mensensmokkel ex artikel 197a Wetboek van Strafrecht – zodat besloten is hem op dat moment niet aan te houden. Van verdachte A. zijn vervolgens bij observaties rond de sluisdeuren tot medio juni 1999 geen activiteiten geconstateerd die zouden kunnen duiden op betrokkenheid bij mensensmokkel. Op 12 juni 1999 werd wel zo’n activiteit gemeld. Daarop heeft de Koninklijke Marechaussee een strafrechtelijk onderzoek ingesteld. In het kader daarvan is op 21 en 22 juni 1999 geconstateerd dat verdachte A. mensen Nederland binnenliet. Op 21 juni 1999 waren er wederom onvoldoende aanwijzingen dat verdachte handelde uit winstbejag, zodat hij toen wederom niet is aangehouden. Op 22 juni 1999 waren deze aanwijzingen er wel, doch op die dag werden er reeds vijf andere mensensmokkelaars aangehouden, waarvan overigens een tweetal verdachten vermoedelijk samenwerkten met verdachte A. Hierdoor was op dat moment geen capaciteit beschikbaar om ook het onderzoek tegen verdachte A. voort te zetten of hem aan te houden. Op 6 juli 1999 kwam informatie binnen dat verdachte A. opnieuw bezig was met smokkelen. Verdachte is toen geobserveerd en op heterdaad aangehouden. Er is niet in strijd gehandeld met het gestelde in de motie Rouvoet daar er geen sprake is van het doorlaten van personen in de zin van de motie. Het niet ingrijpen was niet ingegeven door een opsporingsdoel. Daarnaast zijn alle personen waarvan de KMar heeft waargenomen dat zij ten tijde van het opsporingsonderzoek door A. het land zijn binnengesmokkeld, ter plekke op Schiphol aangehouden en uitgezet. Geen van deze gesmokkelden heeft in Nederland verblijf gevonden of heeft via Nederlands grondgebied kunnen doorreizen naar een ander land. Voor wat betreft de capaciteitsproblematiek van de Koninklijke Marechaussee op Schiphol verwijs ik u naar de brief die de minister van Defensie en de staatssecretaris van Justitie op 5 oktober jl. aan de Tweede Kamer hebben gestuurd (nummer D99003143). Hierin worden een aantal maatregelen beschreven die zijn genomen om de sterkte van de KMar op de luchthaven Schiphol voor de korte termijn op een hoger peil te brengen.	 Justitie
 KVR10678.xml	 1999	 CDA	 Vragen naar aanleiding van het bericht in De Telegraaf van 20 oktober 1999 dat een Irakese asielzoeker de Nederlandse asielprocedure zou hebben gebruikt met het uitsluitende doel hier een operatie te ondergaan.	 Kent u het bericht dat een Irakese asielzoeker de Nederlandse asielprocedure zou hebben gebruikt met het uitsluitende doel hier een operatie te ondergaan? Acht u het aannemelijk dat de betrokken asielzoeker inderdaad met dit doel naar Nederland is gekomen? Hoe vaak komt het jaarlijks voor dat asielzoekers na het ondergaan van een medische behandeling met onbekende bestemming uit de asielprocedure verdwijnen? Hebt u reden aan te nemen dat het gebruik van de asielprocedure voor het enkele doel in Nederland een medische behandeling te ondergaan vaker voorkomt? Zo ja, wat kan hiertegen worden ondernomen? De Telegraaf, 20 oktober 1999	 Ja. Hierover kan ik geen gegevens verstrekken. De vraag veronderstelt dat alle medische behandelingen bij de IND bekend zijn; dat is niet het geval. Slechts die gevallen, waarin de medische aspecten in de procedure naar voren zijn gebracht en waarin om een medisch oordeel is gevraagd van de Medisch Adviseur van de IND, dan wel waarin een arts verbonden aan het COA is geconsulteerd, zijn bekend. Het enkele feit dat later de betrokken vreemdeling met onbekende bestemming vertrekt behoeft overigens niet te betekenen dat louter het ondergaan van een medische behandeling als motief heeft gediend om een asielaanvraag in Nederland in te dienen. In het algemeen is het niet mogelijk om – zo men al zou kunnen vermoeden dat deze opzet in het spel is – asielzoekers ervan te weerhouden een asielaanvraag in te dienen met het vooropgezette plan om een medische behandeling te ondergaan. Elke asielaanvraag dient te worden beoordeeld op de individuele, inhoudelijke aspecten bezien in het licht van het Verdrag van Genève en het EVRM. Er zijn geen gegevens voorhanden over de aantallen zaken waarin het ondergaan van een medische behandeling de enkele reden is geweest om in Nederland asiel te vragen. De vreemdelingen in kwestie melden dat uiteraard zelf niet, en er kan hooguit na het afnemen van het nader gehoor een vermoeden bestaan dat er onzuivere redenen ten grondslag liggen aan de asielaanvraag. In die gevallen bestaat de mogelijkheid om het verzoek als kennelijk ongegrond af te doen met als gevolg dat betrokkenen niet in de reguliere opvang – inclusief recht op medische hulp – worden opgenomen. In de gevallen waarin de asielzoeker een niet-asielgerelateerde aandoening stelt te hebben, waarvoor hij of zij een behandeling wenst te ondergaan, wordt hij verwezen naar de korpschef van politie, om een aanvraag te doen voor een verblijfsvergunning voor medische behandeling. Daarbij is van cruciaal belang om vast te stellen welke behandelingen per se in Nederland moeten plaatsvinden. Ik ben dan ook bezig met het verzamelen van informatie over de behandelmogelijkheden in de (meeste) landen van herkomst van asielzoekers, opdat vrij snel kan worden vastgesteld of de aandoening in het eigen land kan worden behandeld.	 Justitie
 KVR10679.xml	 1999	 CDA	 Vragen naar aanleiding van een bericht in NRC Handelsblad van 11 november 1999 dat enkele hoogleraren kritische brieven over de besluitvorming over de Tweede Maasvlakte naar minister Netelenbos (VW) hebben gestuurd.	 Is het waar dat u twee kritische brieven heeft ontvangen van enkele hoogleraren over de besluitvorming over de Tweede Maasvlakte? Bent u bereid deze brieven op zeer korte termijn in afschrift aan de Kamer te doen toekomen? NRC Handelsblad, 11 november 1999	 Ik heb inderdaad twee brieven ontvangen van enkele hoogleraren over de besluitvorming over de Tweede Maasvlakte. Dit betreft de volgende brieven: – Een brief van drie hoogleraren (prof dr ir J. Muntendam, prof dr D.J. Wolfson en prof dr A. van der Zwan) die zijn uitgenodigd om de projectdirectie PMR te adviseren over de kwaliteit van het economisch onderzoek. Zij hebben het opportuun geacht mij te adviseren over de politieke keuze die het Kabinet, mede op basis van economische onderzoeken, heeft gemaakt in de Interimrapportage Op Koers. – Een brief van prof dr R.J. in ’t Veld. Deze brief heeft hij geschreven nadat hij op verzoek van de projectdirecteur PMR een analyse heeft uitgevoerd van de situatie die is ontstaan nadat natuur- en milieuorganisaties hebben geweigerd het met hen voorbereide procesconvenant te tekenen. Ik heb het advies van In ’t Veld om met die organisaties een «gesprek bij de haard» te voeren ter harte genomen. Dit heeft geresulteerd in een verzoek aan de voorzitter van de Begeleidingscommissie PMR, de heer J.G.M. Alders, mij op basis van gesprekken met bij het procesconvenant betrokken maatschappelijke groeperingen en overheden te adviseren over de wijze waarop het proces kan worden vormgegeven. Ik zal deze brieven op zeer korte termijn in afschrift aan de Kamer doen toekomen. Naar aanleiding van eerstgenoemde brief zal eind november een gesprek plaatsvinden tussen de projectdirectie en de drie hoogleraren. Ik zal de wijze waarop ik met hun gedachtegoed wil omgaan vaststellen na dit gesprek. Ik stel u daarom voor het advies van de hoogleraren en mijn reactie daarop begin december aan de Kamer te doen toekomen. Ten aanzien van de tweede brief stel ik u voor u in december te informeren over het resultaat, waarbij de analyse van prof dr In ’t Veld zal worden bijgevoegd.	 Verkeer en Waterstaat
 KVR1068.xml	 1995	 SP	 De vragen betreffen de mensenrechtensituatie in Indonesië in relatie tot dit bezoek.	 Is het bericht waar, als zou generaal Feisal Tandjung, opperbevelhebber van het Indonesische leger (ABRI), van 23 januari tot 26 januari een bezoek aan Nederland brengen? Wordt generaal F. Tandjung tijdens dit bezoek ontvangen door U beiden? Is gezien de dominante rol van het Indonesische leger de opperbevelhebber mede verantwoordelijk voor de verslechtering van de mensenrechtensituatie in 1994 in Indonesie¨? Is zijn ontvangst dan niet een verkeerd signaal? Krijgt het Indonesische leger daardoor immers niet erkenning waar het geen recht op heeft? Gaat generaal Tandjung de Luchtmobiele Brigade in Schaarsbergen bezoeken? Zo ja, wekt dan ook het uitwisselen van ervaringen met de opperbevelhebber van ABRI, die met zijn eigen snelle interventietroepen onlusten in het binnenland en in Oost-Timor bestrijdt, geen verkeerde indruk? Is o.a. de aanschaf van Nederlands militair materieel voor ABRI het doel van zijn bezoek? Zo ja, welk materieel? Gaat u de Kamer toestemming vragen voor de levering van eventueel Nederlands militair materieel aan het Indonesische leger? Vrij Nederland, 14 januari 1995	 Generaal Feisal Tanjung bracht van 23 tot 25 januari een bezoek aan Nederland. Het ging om een tegenbezoek naar aanleiding van het bezoek aan Indonesie¨ van de Nederlandse CDS in november 1993. Generaal Feisal Tanjung bracht korte beleefdheidsbezoeken aan de minister-president en aan de minister van Defensie. De beleefdheidsbezoeken van generaal Feisal Tanjung dienen te worden gezien in het licht van de lopende contacten en samenwerking met Indonesie¨, welke volgens de wens van beide regeringen ook na de bee¨indiging van de ontwikkelingsrelatie in maart 1992 zijn gecontinueerd. De bezorgdheid van de regering over de mensenrechtensituatie in Indonesie¨ en in het bijzonder op Oost-Timor wordt in de daartoe bestemde politieke gremia en op de gee¨igende politieke niveaus ter sprake gebracht. Naast deze biliaterale gesprekken over mensenrechten geeft ook de Europese Unie regelmatig blijk van haar bezorgdheid inzake de mensenrechtensituatie in Indonesie¨. Voorts zal in maart a.s. de mensenrechtensituatie in Indonesie¨ en Oost-Timor in Gene`ve in de Mensenrechten Commissie van de VN aan de orde komen. Het rapport van de speciale rapporteur inzake buitenrechtelijke executies van de Mensenrechten Commissie van de VN, Ndiaye Bakre Waly, zal daar ter sprake komen. Generaal Feisal Tanjung heeft geen bezoek gebracht aan de Luchtmobiele brigade. Neen. De regering toetst eventuele aanvragen voor leveranties van militair materieel aan de hand van de in 1991 en 1992 in EU-kader overeengekomen acht criteria van het wapenexportbeleid. Conform het gestelde in de Nota wapenexportbeleid uit 1991, laatstelijk geactualiseerd in 1992 wordt de Kamer informatie verschaft over militaire leveranties. Kamerstuk 22 054, nrs. 1, 2 en 9	 Defensie
 KVR10681.xml	 1999	 GroenLinks	 Vragen over het feit dat de vrijemarktwerking in de elektriciteitssector eerder wordt ingevoerd dan het oorspronkelijk beoogde tijdstip van 2007 (ANP, 1 november 1999).	 Heeft uw directeur-generaal Energie gezegd dat huishoudens veel eerder dan in 2007 vrije klanten op de elektriciteitssector worden? Is hier sprake van een officieel standpunt van uw ministerie? Zo neen, wat is uw oordeel over deze mededeling van uw DG? Zo ja, wat is de aanleiding voor deze huishoudelijke ommezwaai? Waarom heeft u de Kamer nog niet geïnformeerd en bijvoorbeeld tijdens de recente begrotingsbehandeling mededelingen hierover gedaan? ANP, 1 november 1999	 In Energie Nederland heeft mijn directeur-generaal van Energie gezegd dat wij denken aan substantiële versnelling van de stroomliberalisering. Dat zou betekenen dat de consumenten eerder dan 2007 keuzevrijheid krijgen. Het is niet voor het eerst dat de mogelijkheid van een versnelling van het liberaliseringstempo wordt geopperd. Er is in de memorie van toelichting bij de EZ-begroting voor 2000 aandacht aan besteed. Bovendien heb ik uw Kamer naar aanleiding van een discussie tijdens de Algemene Politieke Beschouwingen over dit onderwerp een brief gestuurd (Kamerstukken II, 1998–1999, 26 800 XII, nr. XX). Naast onderhavige vragen van mevrouw M.B. Vos, heeft ook de heer Crone tijdens het Algemeen Overleg van 10 november jl. met de vaste Commissie voor Economische Zaken over het jaarverslag 1998 van de Dte aan mij vragen gesteld over versnelde liberalisering. Ik ben tijdens dit debat ingegaan op de belangrijkste redenen voor een dergelijke versnelling. Deze zijn: – Het versterken van de positie van de consument; – Oog houden voor de ontwikkelingen in landen om ons heen. De liberalisering verloopt daar in het algemeen sneller. Gebleken is dat liberalisering duidelijk in het voordeel is van alle afnemers. De prijzen van de kWh dalen en de kwaliteit van de service neemt toe. Inmiddels is het Energierapport 1999 gepresenteerd. Hierin worden de redenen voor een mogelijke versnelling nogmaals uiteengezet en wordt een onderzoek naar mogelijke knelpunten aangekondigd. Ik kom graag nader met u over dit onderwerp te spreken tijdens het debat over voornoemd Energierapport 1999.	 Economische Zaken
 KVR10687.xml	 1999	 SP	 Vragen naar aanleiding van een artikel in De Gelderlander van 10 november 1999 waarin districtschef Daniel van de Arnhemse politie stelt dat het percentage werkzame stof in softdrugs, het thc-gehalte, de laatste tien jaar sterk is toegenomen van ongeveer 7% naar zo''n 27%, en naar aanleiding van het signaal van de Arnhemse politie dat kinderen steeds jonger experimenteren met steeds sterkere drugs.	 Heeft u kennisgenomen van de stelling van districtschef Daniel van de Arnhemse politie dat het percentage werkzame stof in softdrugs, het thc-gehalte, de laatste tien jaar sterk is toegenomen en wel van ongeveer 7 procent naar zo’n 27 procent? Zo ja, wat is uw mening hierover? Onderkent u, als deze bevindingen blijken te kloppen, dat het onderscheid tussen soft- en harddrugs vervaagt en dat dit consequenties zou hebben voor het drugbeleid? Heeft u eveneens kennisgenomen van het signaal van de Arnhemse politie dat kinderen steeds jonger experimenteren met steeds sterkere drugs? Zo ja, bereiken u meer signalen dat het softdrug gebruik onder jongere kinderen toeneemt? Bent u bereid een onderzoek in te stellen naar de ontwikkeling van de kwaliteit van softdrugs en het gebruik ervan onder jongeren? Bent u van mening dat op alle basisscholen van Nederland voorlichting moet worden gegeven over het gebruik van zowel hard- als softdrugs? Zo ja, bent u bereid te stimuleren dat dit landelijk ingevoerd wordt? Denkt u dat het legaliseren van softdrugs het onderscheid tussen soft- en harddrugs verduidelijkt en bovendien een betere controle en handhaving van de verkoop mogelijk maakt? De Gelderlander, 10 november 1999	 Ja, ik heb kennisgenomen van de stelling van de heer Daniel van de Arnhemse politie. In 1997 vond het Nederlands Forensisch Instituut (voorheen Gerechtelijk Laboratorium) een gemiddeld THC-gehalte van 8,5% in Nederlandse marihuana en 6% in geïmporteerde hennep. In de jaren vóór 1997 werden min of meer identieke percentages gemeten. Op grond van deze bevindingen kom ik tot de conclusie dat het onderscheid tussen hard- en softdrugs niet vervaagt en dat dit derhalve geen consequenties heeft voor het drugbeleid. Ja, ik heb kennisgenomen van het signaal van de Arnhemse politie. lk heb verder geen signalen dat het gebruik van softdrugs onder jonge kinderen toeneemt. Uit het 1996 peilstationsonderzoek naar onder andere het softdruggebruik onder scholieren van 10 jaar en ouder, blijkt dat het ooit-gebruik van cannabis onder 10 en 11-jarigen minder dan 1 procent is. Dit percentage is al sinds 1984 stabiel. Het aantal inschrijvingen bij de ambulante verslavingszorg van cliënten jonger dan 12 jaar was in 1998 lager dan in 1996 en 1997. In geheel Nederland waren in 1998 67 kinderen jonger dan 12 jaar ingeschreven bij de ambulante verslavingszorg vanwege gokken, gebruik van alcohol of drugs. Van deze 67 kinderen waren er vier die vanwege cannabisgebruik ingeschreven stonden. Het peilstationsonderzoek is in 1999 herhaald. De resultaten zullen in 2000 bekend gemaakt worden. Enige tijd geleden zijn twee onderzoeken gestart naar de kwaliteit van softdrugs. Eén onderzoek richt zich op het voorkomen van bestrijdingsmiddelen in cannabis. Bij het tweede onderzoek worden de THC-gehalten bepaald van in coffeeshops verkrijgbare marihuana. Nee, ik ben van mening dat jongeren geïnformeerd moeten worden over verschillende genotmiddelen op het moment dat ze, gezien hun leeftijd, in aanraking kunnen komen met die middelen. Dit is ook het uitgangspunt van het Trimbosproject: «de Gezonde School en Genotmiddelen». In de groepen 7 en 8 van de basisschool komen alcohol, tabak, gokken en (summier) het middel cannabis aan de orde. De prevalentie-cijfers van drugs in het algemeen zijn in betreffende leeftijdscategorie zo laag dat ze nauwelijks meetbaar zijn. om dan al over heroïne, cocaïne en allerlei pillen te informeren is niet aangewezen. Het risico is zelfs aanwezig dat hier een uitnodigende werking van uit gaat. Voorlichting over drugs in het voortgezet onderwijs is wel belangrijk, maar gelet op de prevalentie en de schadelijkheid van alcohol en tabak is door een goede voorlichting hierover in potentie de grootste gezondheidswinst te behalen. Ik ben van mening dat juist in Nederland het onderscheid tussen soft- en harddrugs mede vanwege de legislatieve differentiatie en de scheiding der markten erg duidelijk is. Het legaliseren van softdrugs zal hierop nagenoeg geen effect hebben. Cannabis valt onder Lijst ll van de opiumwet en is derhalve een illegaal product. Hierdoor is regelgeving betreffende controle en handhaving van de verkoop zoals bij legale producten van kracht is, niet mogelijk. Het is echter wel mogelijk binnen de richtlijnen voor opsporing en vervolging criteria voor de verkoop op te stellen. De zogenaamde AHOJ-G criteria zijn hiervan een voorbeeld.	 Volksgezondheid, Welzijn en Sport (VWS)
 KVR10688.xml	 1999	 PvdA	 Vragen naar aanleiding van de berichten in De Telegraaf van 10 november 1999 en Spits van 10 november 1999 over zware verslavingsverschijnselen bij kinderen van 10 en 11 jaar.	 Zijn de berichten over zware verslavingsverschijnselen bij kinderen van 10 en 11 jaar gebaseerd op onderzoek dat uitsluitend in Gelderland heeft plaatsgevonden? Om welke aantallen kinderen gaat het hier? Zijn er signalen uit andere steden die het beeld – zoals door het Gelders Centrum voor Verslavingszorg (GCV) in de publiciteit is gebracht – bevestigen? Zo ja, kunt u enige gegevens daarover vermelden? Wat is uw oordeel over het verband dat het Gelders Centrum voor Verslavingszorg legt tussen de verslavingsverschijnselen bij kinderen en het pleidooi van een aantal burgemeesters om de bevoorrading van coffeeshops te gedogen? Acht u het zinvol een onderzoek naar de kwaliteit van de softdrugs in Nederland te entameren zoals door het Gelders Centrum voor Verslavingszorg voorgesteld? Zo ja, wat zou de doelstelling van een dergelijk onderzoek moeten zijn? De Telegraaf, 10 november jl. Spits, 10 november 1999	 Deze berichten zijn niet gebaseerd op onderzoek en zijn evenmin door het Gelders Centrum voor Verslavingszorg in de publiciteit gebracht. Het aantal inschrijvingen bij de ambulante verslavingszorg van cliënten jonger dan 12 jaar was in 1998 lager dan in 1996 en 1997. In geheel Nederland waren in 1998 67 kinderen jonger dan 12 jaar ingeschreven bij de ambulante verslavingszorg vanwege gokken, gebruik van alcohol of drugs. Van deze 67 kinderen waren er vier die vanwege cannabisgebruik ingeschreven stonden. Navraag heeft mij geleerd dat het Gelders Centrum voor Verslavingszorg dit verband niet heeft gelegd. Enige tijd geleden zijn twee onderzoeken gestart naar de kwaliteit van softdrugs. Eén onderzoek richt zich op het voorkomen van bestrijdingsmiddelen in cannabis. Bij het tweede onderzoek worden de THC-gehalten bepaald van in coffeeshops verkrijgbare marihuana.	 Volksgezondheid, Welzijn en Sport (VWS)
 KVR1069.xml	 1995	 D66	 De vragen betreffen de beschikbare capaciteit en budgetten voor het uitvoeren van levertransplantaties in Nederlandse academische ziekenhuizen.	 Is het bericht waar, als zouden er in Nederland jaarlijks onnodig 120 tot 130 mensen overlijden omdat er te weinig financie¨le middelen zijn in academische ziekenhuizen voor levertransplantaties? Bestaat er ree¨el en betrouwbaar inzicht in de jaarlijkse behoefte aan levertransplantaties? Zo ja, is de indicatiestelling in de drie academische ziekenhuizen (AZG, AZR en AZL) waar levertransplantaties worden uitgevoerd, eenduidig? Als de behoefte groter is dan de beschikbare capaciteit in Nederland, in hoeverre valt dan te verwachten dat patie¨nten zich wenden tot transplantatiecentra in omringende landen? Waarom blijft het AZG onder de (verwachte) produktie-afspraken van het aantal levertransplantaties? Zijn er voldoende donorlevers in Nederland? Wat is het overlevingsperspectief van levergetransplanteerde mensen na bijvoorbeeld een half jaar en na twee jaar? Wat zijn de kosten van een levertransplantatie, inclusief voorbereiding en nabehandeling? Zijn de indicatiecriteria voor levertransplantaties in de ons omringende landen (Belgie¨, Duitsland) gelijk aan die van Nederland? Bestaat de mogelijkheid tot grensoverschrijdende samenwerking? Zo ja, welke initiatieven worden op dit vlak genomen? Vindt u de kritiek van dr. H. J. Metselaar, internist van het Academisch Ziekenhuis Rotterdam, terecht, namelijk dat twee keer zoveel patie¨nten aan een nieuwe lever kunnen worden geholpen «mits Volksgezondheid, Welzijn en Sport niet zo schandalig terughoudend in het verstrekken van de vergunning was»? In hoeverre speelt «keuzen in de zorg» een rol bij de vergunningverlening ex art. 18 WZV voor het verrichten van levertransplantaties? Op welke termijn kan de vergunningverlening ex art. 18 WZV aan 1, resp. 2 resp. 3 academische ziekenhuizen worden verwacht? Wordt eventueel vergunningverlening aan een bilocatie (AZR en AZL) overwogen? Welke kosten zijn hiermee gemoeid? De Telegraaf, 10 januari 1995. AZG = Academisch Ziekenhuis Groningen AZR = Academisch Ziekenhuis Rotterdam AZL = Academisch Ziekenhuis Leiden	 Nee. Ja, voor de korte termijn bestaat dit inzicht. Zowel de Gezondheidsraad als de Ziekenfondsraad gaan uit van een groei naar 100 a´ 105 transplantaties in 1996. Over de periode na 1996 heerst echter geen consensus. De Gezondheidsraad verwacht dan een verdere groei naar 150 levertransplantaties per jaar. De Ziekenfondsraad is van mening dat deze behoefte tot aan het jaar 2000 de 100 transplantaties per jaar niet zal overstijgen. De indicatiestelling in de drie academische ziekenhuizen is niet geheel gelijk. Aangezien op dit moment de beschikbare capaciteit voldoende is om in de behoefte te kunnen voorzien, verwacht ik niet dat patie¨nten zich op korte termijn tot transplantatiecentra in het buitenland zullen wenden. Wat hiervan de oorzaak is kan ik op dit moment niet met zekerheid aangeven. Volgens het AZG is er sprake van een afnemend patie¨nten-aanbod door de toegenomen transplantatie-aktiviteiten in het AZR en het AZL. De begeleidingscommissie van de Ziekenfondsraad zal hier uitsluitsel over geven. Ja, op dit moment zijn er genoeg donorlevers. Er worden ieder jaar donorlevers uitgevoerd naar andere bij Eurotransplant aangesloten landen. Het is echter niet ondenkbaar dat als de behoefte aan levertransplantaties blijft stijgen het aantal beschikbare donor-organen in de toekomst begrenzingen kan gaan stellen aan de groei van de produktie. Het overlevingspercentage na een half jaar is niet precies bekend. De een-jaarsoverleving bedraagt ongeveer 80 procent, de twee-jaarsoverleving ongeveer 75 procent. Ziekenhuizen, erkend voor het verrichten van levertransplantaties, krijgen hiervoor extra budget. Deze bedragen betreffen het gehele transplantatieprogramma (inclusief de voorzorg bij patie¨nten die uiteindelijk geen levertransplantatie ondergaan) en zijn niet noodzakelijkerwijs gelijk aan de ree¨le kosten per transplantatie. Per transplantatie krijgt een academisch ziekenhuis f 185.000,- extra budget (rekenregel COTG). Bij de nazorg wordt uitgegaan van een gemiddelde nabehandelingsduur van drie jaar. Voor iedere transplantatie krijgt een academisch ziekenhuis gedurende deze periode f 49.000,- extra budget per jaar (rekenregel COTG). Nee. Er zijn landen die een ruimer indicatiebeleid hanteren. Zo is, gezien de verwachte korte overlevingsduur leverkanker vrijwel nooit een indicatie in Nederland. Dit in tegenstelling tot sommige andere Europese landen. Internationale samenwerking acht ik met name mogelijk op het gebied van onderzoek. In dit verband heeft de Gezondheidsraad geadviseerd om een eventueel nader onderzoek naar de effectiviteit van auxiliaire partie¨le levertransplantaties bij voorkeur niet uitsluitend in Nederland uit te voeren. Nee. Inhoudelijk gaat deze kritiek voorbij aan het uitgangspunt van gepast gebruik. Het levertransplantatieprogramma in Nederland heeft tot nog toe plaatsgevonden in het AZG en betrof levertransplantaties bij indicaties waarvan de effectiviteit is aangetoond. In de Regeling Levertransplantatie is dit «gepast gebruik criterium» uitgangspunt bij het bepalen van de behoefte aan leertransplantatie en het hiervoor benodigd aantal centra. Het doel van artikel 18 Wet ziekenhuisvoorzieningen is om, op grond van kwaliteits- en doelmatigheidsoverwegingen, een beheerst beleid te voeren ten aanzien van het verstrekken van vergunningen. Van een schandalige terughoudendheid is hierbij geen sprake. Ook procedureel is er geen sprake van een schandalige terughoudendheid, aangezien ik mij heb gehouden aan de advies- en besluitvormingsprocedures van de Wet ziekenhuisvoorzieningen. Dit betekent dat na ontvangst van het laatste advies over de vergunningsaanvragen tot besluitvorming is overgegaan. Zie mijn antwoord op vraag 9. Ik heb besloten een vergunning voor levertransplantatie te verlenen aan het AZG en het AZR. Bij mijn besluitvorming heb ik een bilokatieconstructie, zoals voorgesteld door het AZR en het AZL, serieus overwogen. Op grond van zowel kwaliteits- als doelmatigheidsoverwegingen ben ik echter, conform het gestelde in de Regeling Levertransplantatie, van mening dat een bilokatie voor deze functie niet wenselijk is. Ik heb dit onlangs persoonlijk aan het AZR en het AZL medegedeeld. De vergunningverlening zal in februari 1995 afgewikkeld worden.	 Volksgezondheid, Welzijn en Sport
 KVR10690.xml	 1999	 SGP	 Vragen naar aanleiding van het bericht ''Ruim baan voor "pil van Drion"'' in het Reformatorisch Dagblad van 6 november 1999 over de voorgenomen activiteiten van de Stichting Vrijwillig Leven, en naar aanleiding van de antwoorden op eerdere vragen van het lid Buijs over hulp bij zelfdoding door de Stichting De Einder (Aanh. Hand. II, 1998-1999, nrs. 526 en 837).	 Heeft u kennisgenomen van de berichtgeving omtrent de voorgenomen activiteiten van de Stichting Vrijwillig Leven? Herinnert u zich de antwoorden op de eerdere vragen van het lid Buijs (CDA) over hulp bij zelfdoding door de Stichting De Einder? Bent u van mening dat het verschil met de activiteiten van Stichting De Einder onder meer hierin ligt, dat de Stichting Vrijwillig Leven er voor zorgt, dat mensen met aanhoudende zelfmoordneigingen daadwerkelijk via artsen de benodigde medicamenten geleverd kunnen krijgen? Is er om die reden hierbij sprake van strafbare hulp in de zin van artikel 294 Wetboek van Strafrecht? Zijn er in de Beleidsnota van de Stichting Vrijwillig Leven activiteiten opgenomen die naar uw oordeel onwenselijk dan wel onrechtmatig zijn? Welke mogelijkheden ziet u om deze activiteiten te voorkomen c.q. tegen te gaan? Wilt u uw antwoord motiveren? Hoe beoordeelt u de manier waarop Stichting Vrijwillig Leven jurisprudentie probeert uit te lokken? Op welke wijze kan de voorgenomen opening van een eerste steunpunt in Utrecht, waarbij mensen die zichzelf van het leven willen beroven, terecht kunnen voor hulp en middelen, worden verhinderd? Ruim baan voor «pil van Drion», in Reformatorisch Dagblad, 6 november 1999 Aanhangsel Handelingen, nrs. 526 en 837, Vergaderjaar 1998–1999.	 	 Justitie
 KVR10691.xml	 1999	 PvdA	 	 Klopt het dat begin oktober in Italië Giancarlo Paretti en Florio Fiorini zijn aangehouden in verband met het verzoek van de Verenigde Staten van Amerika om hun uitlevering vanwege verdenking van oplichting, vervalsing, meineed en verduistering van leningen, die hen indertijd verstrekt werden door de voormalige Credit Lyonnais Bank Nederland? Is het waar dat in verband met deze zaak de Franse bank Credit Lyonnais een akkoord heeft gesloten met de Amerikaanse justitie, waarbij door die bank bij wijze van schikking een bedrag van 4 miljoen $ is betaald en waarbij is erkend dat door een ex-bestuurder van de CLBN en 2 voormalige bankiers van de Nederlandse dochter van de CLBN «objecten van waarde» zijn geaccepteerd? Klopt het bericht dat De Nederlandsche Bank heeft geweigerd aan de Amerikaanse justitiële autoriteiten informatie te verschaffen? Zo ja, deelt u het standpunt dat die houding geen constructieve bijdrage levert aan het internationale rechtshulpverkeer? Klopt het bericht dat in verband met deze zaak een of meer verzoeken tot rechtshulp bij de Nederlandse regering zijn binnengekomen? Zo ja, hoe is daarop gereageerd? Zou in verband met deze zaak sprake kunnen zijn van strafbare feiten gepleegd in Nederland? Zo ja, is daarnaar een strafrechtelijk onderzoek ingesteld en wat heeft dit opgeleverd? Zo nee, waarom niet? Is naar uw oordeel indertijd door De Nederlandsche Bank op de activiteiten van de CLBN voldoende toezicht gehouden? De Volkskrant, 18 oktober 1999 NRC/Handelsblad, 12 oktober 1999	 	 Justitie (JUS)
 KVR10692.xml	 1999	 GPV	 	 Welke voortgang is inmiddels geboekt met het project voor seismologische en vulkanoligische bewaking van Saba en Sint Eustatius? Zijn het KNMI, TNO en de RGD bij dit project betrokken? Zo ja, wie is waar voor verantwoordelijk? Wat zijn de verwachte kosten van het project? Om welke type uitgaven gaat het en wie is verantwoordelijk voor de financiering? Welke aanwijzingen zijn er voor mogelijk te verwachten activiteiten van de vulkanen op beide eilanden? Neemt u deze serieus? Is inmiddels een draaiboek voor rampenplannen opgesteld? Heeft u de overtuiging dat er, als zich daadwerkelijk voor de bevolking gevaarlijke ontwikkelingen aandienen thans adequate organisatorische en materiële voorzieningen zijn getroffen? Handelingen, 29 oktober 1997, blz. 1279	 Het voormalige KabNA is in 1997 een verplichting aangegaan van NLG 1 222 200 voor het opzetten van een vulkanologisch bewakingssysteem op Saba en Sint Eustatius. Dit instemmingsbedrag is bestemd voor een drietal posten: 1. investeringskosten: $ 191 450 2. exploitatiekosten: $ 183 400 (aflopend in vijf jaar) 3. Uitzending NAVSO deskundige (TNO project manager): $ 330 000. In oktober 1998 is een suppletieverzoek ingediend voor USD 878 914. De eerder goedgekeurde bedragen waren gebaseerd op een fact-finding missie die in 1994 is uitgevoerd. Volgens de Meteorologische dienst NAA (de Meteo NAA) waren de hierin genoemde bedragen niet meer toereikend, onder andere door verhoogde kosten verbonden aan de TNO-expert en aan de andere projectpartner (universiteit van Puerto Rico) en de hogere kosten voor (geavanceerdere) apparatuur. Overleg over de besteding binnen het budget van Hoofdstuk IV (Koninkrijksrelaties) leidde tot voor kort niet tot een zodanige prioriteitsstelling van Nederlands-Antilliaanse zijde dat financiering kan worden toegewezen aan dit suppletieverzoek. Om toch spoedig met het Project van start te kunnen gaan, heeft TNO voorgesteld over te gaan tot een herfasering van het project door het project in de volgende twee fases op te splitsen: Fase 1 Fase 2 Technische programma $ 369 764 $ 456 850 TNO project manager $ 330 000 $ 408 250 De kosten van de eerste fase vallen binnen de aangegane verplichting. Over dit voorstel vindt dezer dagen overleg plaats tussen de Nederlands-Antilliaanse en de Nederlandse regering. De RGD en het KNMI waren betrokken bij een fact-finding missie uitgevoerd in 1994. Naar aanleiding van deze missie hebben zij aanbevelingen gedaan inzake vulkaanbewaking, publieksvoorlichting en een rampenplan. Tevens is een inschatting gemaakt van de kosten die een vulkaanbewakingsproject met zich mee zouden brengen. Op basis hiervan is een projectvoorstel opgesteld dat door het Departement voor Ontwikkelingssamenwerking aan het toenmalige KabNA ter financiering voorgelegd is. Zodra er overeenstemming is bereikt over de financiering van het projectvoorstel, zal TNO zorgdragen voor de uitvoering van het project. De uitgezonden deskundige van TNO zal het vulkanologisch bewakingsysteem opzetten en hiervoor de nodige aankopen begeleiden. Door TNO is aangegeven dat een aantal aanwijzingen kan duiden op eventueel gevaar van de vulkanen: – Een temperatuurstijging in dampbronnen op de vulkaanhellingen van 10°C sinds 1997. – Een serie lichte seismologische schokken op Saba in december 1996. – Warm grondwater op de hellingen van de Quill op St. Eustatius. De autoriteiten van de Nederlandse Antillen zijn verantwoordelijk voor de veiligheid in hun land, inclusief de zorg voor vulkaanbewaking en rampenbestrijding. De genoemde gegevens zijn de Antilliaanse regering bekend. Nederland is bereid totstandkoming van Antilliaans beleid ter zake financieel te ondersteunen. In de Nederlandse Antillen zijn ten behoeve van de rampenbestrijding en de brandweerzorg beleidsplannen opgesteld en op projectmatige wijze in uitvoering genomen. Dit betreft het landelijke Project Rampenbestrijding en (eilandoverstijgende) Brandweerzorg Nederlandse Antillen (PRBNA) en per eilandgebied de beleidsplannen brandweerzorg. Voor Saba en Sint Eustatius zijn deze laatste plannen sinds het voorjaar 1998 in uitvoering. Deze uitvoering vordert gestaag en zal naar verwachting in de loop van 2000 worden afgerond. Binnen het PRBNA is een model-rampenplan ontwikkeld, dat elk eilandgebied – in goed overleg met de Nationaal Rampencoördinator – naar de eigen specifieke omstandigheden dient om te werken. De Bestuurscolleges van Saba en Sint Eustatius hebben dit model inmiddels vastgesteld. Invulling naar de eilandelijke situatie via deelplannen heeft nog niet plaatsgevonden. De voorbereidingen daartoe zijn wel gaande. Overigens richt een dergelijk rampenplan zich niet op één specifiek rampenscenario, doch zal bruikbaar kunnen zijn voor elk type ramp. Voor de eventuele evacuatie van de bevolking is nog geen vastgesteld plan uitgewerkt. Wel heeft de Nationaal Rampencoördinator inmiddels met Saba contact gehad over de voorbereiding van een dergelijk plan. Op Saba en Sint Eustatius zijn vooral dankzij de uitvoering van de plannen werkende rampenbestrijdingsorganisaties ontstaan. Hoewel al een redelijke hoeveelheid materieel is aangekocht, is de situatie nog niet optimaal. In de loop van 2000 (en zo nodig de jaren erna) zal nog materieel worden toegevoegd. Het personeel is via een reeks opleidingen en trainingen steeds beter op zijn taken toegerust. Verdere verbetering is een continu proces. De communicatiemiddelen zijn via aanschaf van apparatuur in de afgelopen periode verbeterd. Hierdoor is zowel de onderlinge communicatie op de eilanden zelf als de satellietverbinding met de rest van de wereld verbeterd. Beide eilandgebieden beschikken over een tijdelijk Emergency Operational Center (EOC). Zodra in de loop van volgend jaar de in uitvoering zijnde bouw van brandweerkazernes is voltooid, zullen de EOC’s daarin een permanent onderkomen vinden. In de afgelopen drie jaar, van 1997 tot en met 1999, is uit hoofdstuk IV een bijdrage van circa NLG 5,5 miljoen geleverd aan projecten in het kader van brandweerzorg en rampenbestrijding in de Nederlandse Antillen.	 Binnenlandse Zaken en Koninkrijksrelaties (BZK)
 KVR10693.xml	 1999	 CDA	 Vragen naar aanleiding van het artikel ''arts schendt beroepsgeheim'' in Trouw van 29 oktober 1999, namelijk dat veel artsen het beroepsgeheim schenden door desgevraagd informatie te geven over de doodsoorzaak en het ziekteverloop van polishouders aan medische adviseurs in dienst van verzekeraars.	 Kent u het bericht «arts schendt beroepsgeheim»? Kunt u bevestigen dat «veel artsen desgevraagd informatie geven over de doodsoorzaak en het ziekteverloop van polishouders» aan «medische adviseurs in dienst van verzekeraars»? Kunt u tevens bevestigen dat bedoelde medische adviseurs daartoe «niet-valide machtigingen van nabestaanden gebruiken»? Wat is de (juridische) status van het beroepsgeheim van de arts? Hoe beoordeelt u deze gang van zaken? Bent u van oordeel dat het schenden van het beroepsgeheim het vertrouwen van de patiënt c.q. zijn nabestaanden in de medische stand kan ondermijnen? Zo neen, wilt u uw antwoord motiveren? Is het waar dat «verzekeraars al een tijdje in gesprek zijn met artsen-, patiënten, maatschappelijke organisaties en de overheid» over «hoe ver verzekeraars mogen gaan bij het zoeken naar informatie over doodsoorzaak en ziekteverloop bij polishouders»? Bestaat er onduidelijkheid omtrent het beroepsgeheim van de arts, ondanks de richtlijnen van de KNMG? Zo neen, wat is dan de achtergrond van deze gesprekken? Hebben deze gesprekken uiteindelijk toch de bedoeling de positie van het beroepsgeheim te «verzwakken», of kunt u garanderen dat het beroepsgeheim voluit haar gelding zal behouden? Wat is de is de inzet van «de overheid» in deze gesprekken? Vormt deze gang van zaken een onderdeel van het beleid dat er op gericht is de verzekeraars de regierol in de zorg in handen te geven, en zo ja, hoe kijkt u daartegen aan in het licht van deze berichten? Bent u voornemens hierover in overleg te treden met de KNMG en wilt u de Kamer over de uitkomsten daarvan informeren? Trouw, 29 oktober 1999	 Aanhangsel Handelingen, nr. 323, vergaderjaar 1999–2000. Bijlage ter inzage gelegd bij de afdeling Parlementaire Documentatie	 Volksgezondheid, Welzijn en Sport
 KVR10694.xml	 1999	 CDA	 Vragen naar aanleiding van het artikel ''Puntenstelsel: een misplaatst anachronisme?'' in het blad Transportvisie, nr. 5, over het (niet) functioneren van het stelsel van strafpunten, ingevoerd in het kader van de Wet goederenvervoer over de weg (WGW).	 Hebt u kennisgenomen van het artikel «Puntenstelsel: een misplaatst anachronisme?» Waarom is het toekennen van strafpunten aan vervoersbedrijven, dat al in 1992 in het kader van de Wet goederenvervoer over de weg (WGW) werd ingevoerd, pas in 1998 is geactiveerd? Wat zijn de ervaringen tot nu toe met dit puntenstelsel. Hoeveel bedrijven hebben al strafpunten gekregen? Waarvoor? Heeft dit er al toe geleid dat vergunningen ingetrokken zijn? Klopt het dat, indien een bedrijf voor een geconstateerde overtreding een schikkingsvoorstel krijgt voorgelegd en dat accepteert, dit bedrijf geen strafpunt(en) ontvangt terwijl, het bedrijf dat tegen de opgelegde boete bij de rechter in beroep gaat teneinde strafverlaging te verkrijgen, en deze ook verkrijgt, wel een strafpunt wordt opgelegd? Wordt zo niet de normale rechtsgang, waar elke burger in ons land recht op heeft gefrustreerd? Hoe kijkt u aan tegen het feit dat grote bedrijven met meer voertuigen een grotere kans hebben een strafpunt te krijgen en daardoor eerder de maximale limiet van veroordeling kunnen bereiken en hun vergunning kwijtraken dan kleine bedrijven? Zou in de toekenning van het strafpuntensysteem niet op zijn minst rekening moeten worden gehouden met de grootte van het bedrijf i.c. het aantal voertuigen? Wat is uw verwachting ten aanzien van de toekenning van strafpunten als gevolg van overschrijdingen van de maximale aslast nu weeglussen in het wegdek versneld worden ingevoerd? Kan de handhaving van het huidige strafpuntenregime er niet toe leiden dat binnen afzienbare termijn m.n. grote logistieke dienstverleners de (totaal) limiet gaan overschrijden en derhalve hun vergunning kwijtraken? Bent u van mening dat de procedure die leidt tot toekenning van strafpunten en eventueel vervolgens tot intrekking van de vergunning, voldoet aan de eisen die binnen het Nederlandse rechtssysteem aan een dergelijke procedure dienen te worden gesteld? Bent u bereid om, in het kader van de a.s. herziening van de Wet goederenvervoer over de weg dan wel de ministeriële regelgeving «ontvallen betrouwbaarheid» het huidige stelsel van strafpunten te herzien i.c. op te heffen en aan te sluiten bij de in andere EU-landen geldende regelgeving op dit terrein? Blad Transportvisie nr. 5	 Ja. De werking van het strafpuntenstelsel is problematisch van start gegaan. De reden was met name dat het moeilijk bleek onherroepelijke vonnissen op grond van in de Wet goederenvervoer over de weg (Wgw) genoemde ernstige en herhaalde overtredingen te koppelen aan het strafpuntenstelsel, vanwege de verschillen in de wijze van registratie van vonnissen in de diverse parketten van het Ministerie van Justitie en de (on)mogelijkheden om daaruit informatie te verstrekken ten behoeve van de uitvoering van het strafpuntenstelsel. Uitvoerig en langdurig overleg met het Ministerie van Justitie heeft er uiteindelijk toe geleid dat sedert 1998 adequate informatie kon worden geleverd. Doordat eerst recentelijk de informatiestroom inzake onherroepelijke vonnissen op gang is gekomen is er nog slechts beperkte ervaring opgedaan met het strafpuntenstelsel. Tot nu toe hebben 56 bedrijven strafpunten gekregen. Deze strafpunten zijn toegekend vooral vanwege overtredingen van de rij- en rusttijdenregelgeving. In 4 gevallen betrof het overtreding van de CAO. Van de toegekende strafpunten zijn er inmiddels 8 vervallen vanwege het feit dat strafpunten maximaal 3 jaar gelden. Van 1 bedrijf is de vergunning ingetrokken op grond van het strafpuntenstelsel vanwege onherroepelijke vonnissen voor CAO-overtredingen. Het is juist dat strafpunten uitsluitend worden toegekend wanneer er sprake is van onherroepelijke vonnissen voor in de Wgw genoemde overtredingen en niet wanneer wordt ingegaan op een schikkingsvoorstel. Inderdaad is het zo dat bij de gang naar de rechter de kans bestaat op weliswaar een lagere boete, maar eveneens op een onherroepelijk vonnis. Niettemin is het zo dat slechts ernstige overtredingen kunnen leiden tot het intrekken van een vergunning (indien binnen een periode van 3 jaar meerdere malen een strafpunt is verkregen). Ik kan mij niet voorstellen dat een Officier van Justitie bij ernstige overtredingen in meerdere achtereenvolgende gevaIlen zal overwegen tot het voorstelIen van een schikking, waardoor uiteindeIijk alleen de keuze van een bedrijf om die zaken te laten voorkomen uiteindelijk zou Ieiden tot het intrekken van de vergunning. In de Memorie van antwoord bij de behandeling van de Wgw in de Tweede Kamer is reeds ingegaan op het verschil tussen grote en kleine ondernemingen. Gesteld is dat er, in het kader van de gehanteerde controle-methodiek, geen rekening hoeft te worden gehouden met de grootte van ondernemingen. Het maakt namelijk volgens deze Memorie geen verschil of bij een bedrijfscontrole twee of tien ernstige overtredingen worden geconstateerd. In beide gevallen zal één tenlastelegging worden gemaakt, zodat er sprake is van één veroordeling. Het is dus niet zo dat op grond van een toevallig geconstateerde overtreding een strafpunt kan worden toegekend. De huidige ervaringen zijn te kort om een uitspraak te kunnen doen omtrent de vraag of uiteindelijk ondernemingen met grote aantallen vrachtauto’s op de weg een grotere kans lopen het fatale aantaI strafpunten te verzamelen, dan kleine ondernemingen met enkele vrachtauto’s. Overtreding voor wat betreft de beIading van de vrachtauto kan leiden tot 1/5 strafpunt. Een totaal van 9 strafpunten leidt tot intrekking van de vergunning. Dit betekent dat er sprake moet zijn van zeer veelvuldige overtreding van de beladingseisen voordat dit Ieidt tot intrekking van de vergunning. In dit verband merk ik op dat ik word geconfronteerd met ernstige schade aan het wegdek die veroorzaakt wordt door overbeladen vrachtauto’s, leidend tot een substantieel extra jaarIijks bedrag aan wegonderhoud. Ik zal het daarom toejuichen als het strafpuntenstelsel een extra stimulans zal zijn om de eisen ten aanzien van de beIading nauwkeurig in het oog te houden. Ik heb geen reden te twijfelen aan het voIdoen van de procedure aan de eisen binnen het NederIandse rechtssysteem. Immers, eIk bedrijf staat de mogelijkheid tot beroep open en wel in 2 instanties: zowel tegen de toekenning van strafpunten als tegen het voornemen de vergunning in te trekken. Voorts is de procedure die Ieidt tot toekenning van strafpunten en eventuele intrekking van de vergunning uitvoerig besproken met alIe betrokkenen. Ook in de behandeling van de Wgw in de Kamer is uitgebreid stilgestaan bij de procedure. Op dit moment is onderzoek gaande naar de eventuele noodzaak van een herziening van de Wgw. In dit kader is ondermeer de vraag aan de orde of, op grond van opgedane ervaring, bijstelIing van het strafpuntenstelsel wenselijk is of dat er voorkeur is voor een andere invulling van de Europese verplichtingen. Ik wil er op wijzen dat met het strafpuntenstelsel invulling wordt gegeven aan de Europese Richtlijn 74/561, diverse maIen gewijzigd, laatstelijk 98/76, inzake de toegang tot het beroep, waarin opgenomen voorschriften over het verIies van betrouwbaarheid (en dus het intrekken van de vergunning) van wegvervoerondernemingen bij ernstige overtredingen.	 Verkeer en Waterstaat
 KVR10695.xml	 1999	 CDA	 Vragen naar aanleiding van het bericht in Trouw van 11 november 1999 dat het Ziekenfonds zelfstandigen geld kost en dat duizenden ondernemers de dupe zijn van de nieuwe Ziekenfondswet (Zfw).	 Kent u het bericht dat het «Ziekenfonds zelfstandigen geld kost. Duizenden ondernemers dupe van nieuwe wet»? Kunt u zich herinneren dat de CDA-Tweede Kamerfractie door middel van een (verworpen) amendement er voor heeft gepleit «zelfstandigen de mogelijkheid te bieden een keuze te maken voor toelating tot het ziekenfonds»? Kunt u zich tevens herinneren dat in de toelichting op bedoeld amendement ook was aangegeven dat, wanneer zelfstandigen in verband met het stijgen van hun inkomen zich op enig moment (weer) particulier moeten verzekeren, «veel zelfstandigen in problemen komen, omdat zij dan mogelijkerwijs worden geconfronteerd met fors hogere premies vanwege de inmiddels bereikte hogere leeftijd, extra toeslagen als gevolg van een ziekte of uitsluiting»? Kunt u zich ook herinneren dat u over dit amendement heeft gezegd: «Ik kan dus nu al zeggen dat wij het amendement ten sterkste ontraden. Ik moet het misschien nog sterker formuleren: het kabinet vindt dit niet aanvaardbaar»? Kunt u gemotiveerd verklaren hoe het is te rijmen dat zowel in de wet als in een persbericht van uw ministerie wordt gesteld dat «het onderbrengen van zelfstandigen onder de Ziekenfondswet als doel heeft de ziektekosten van zelfstandigen meer in overeenstemming te brengen met hun financiële draagkracht», terwijl tegelijkertijd veel zelfstandigen per 1 januari a.s. er «honderden tot een paar duizend gulden per jaar op achteruitgaan»? Vindt «het kabinet het wél aanvaardbaar» dat straks vele zelfstandigen er per jaar als gevolg van het verplichte karakter van toetreding van zelfstandigen tot het ziekenfonds er fors in inkomen op achteruit zullen gaan? Wilt u uw antwoord motiveren? Kunt u zich herinneren dat de Wet Van Otterloo overliep van goede bedoelingen, die in de uitvoering echter in hun tegendeel bleken uit te werken en een traject van reparatiewetgeving noodzakelijk maakten om de goede intentie van die wet meer in overeenstemming te brengen met de weerbarstige werkelijkheid? Waarom heeft u die les met de Wet Van Otterloo niet willen leren? Een gewaarschuwd mens telt toch ook bij u voor twee? Bent u bereid alsnog aan de geest en strekking van het (verworpen) CDA-amendement tegemoet te komen door middel van het zo snel mogelijk indienen van een wetsvoorstel bij de Kamer, waarin de ongewenste effecten van deze wet teniet worden gedaan? Zo neen, waarom niet? Deelt ook u de opvatting dat met deze gang van zaken weer eens kristalhelder is aangetoond dat een integrale visie op de herziening van het stelsel op korte termijn gewenst en dringend noodzakelijk is? Zo ja, op welke termijn kan de Kamer nog deze kabinetsperiode een kabinetsstandpunt terzake tegemoet zien? Trouw, 11 november 1999 Kamerstuk 26 553, nr. 9 Ministerie van Volksgezondheid, Welzijn en Sport, Persbericht Ministerraad, 5 maart 1999	 Ja. Ja. Ja. Ja. Wanneer de premie die zelfstandigen verschuldigd zijn voor hun ziektekostenverzekering meer in overeenstemming wordt gebracht met hun financiële draagkracht, betekent dit dat zelfstandigen in een vergelijkbare positie komen als werknemers. Voor een groot aantal zelfstandigen heeft dit tot gevolg dat de premielasten dalen. Voor een kleiner aantal leidt de wet evenwel tot hogere lasten. Bij de voorbereiding van het wetsvoorstel is reeds aangegeven dat de inkomenseffecten voor een deel van de zelfstandigen negatief zouden zijn. Op grond van berekeningen ondervindt circa een kwart van de zelfstandigen een negatief inkomenseffect, en driekwart een positief inkomenseffect. Dit zijn berekeningen op macro-niveau waarbij geen rekening wordt gehouden met effecten in individuele situaties. Deze effecten zijn daarbij ook zeer afhankelijk van de premie die voor de particuliere verzekering betaald wordt en het eventuele eigen risico, de gezinssamenstelling van betrokkenen en het inkomen dat gegenereerd is. Het doel van de wet dat gememoreerd wordt onderschrijf ik nog steeds ten volle. Dat in individuele situaties bij zo’n kwart van de zelfstandigen nadelige effecten kunnen ontstaan wil overigens nog niet zeggen dat de zelfstandigen die deze effecten ondervinden niet naar draagkracht bijdragen aan hun ziektekostenverzekering – in dit geval de ziekenfondsverzekering – waarbij ook van zelfstandigen naar draagkracht een solidariteitsbijdrage wordt gevraagd met hun minder verdienende collega-zelfstandigen. Dit is bij werknemers het geval, en dit is ook voor de zelfstandigen beoogd. De vraagstelling lijkt uit te gaan van de veronderstelling dat Wet zelfstandigen leidt tot ongewenste effecten. In dit verband merk ik op dat het overleg dat de Staatssecretaris van Financiën en ik hebben gevoerd met LTO Nederland en MKB Nederland de opvatting rechtvaardigt dat de belangrijkste knelpunten in het uitvoeringstraject inmiddels zijn opgelost. Voorts is vastgesteld dat LTO Nederland en MKB Nederland wederom hebben bevestigd dat zij de doelstellingen van de wet onverminderd onderschrijven. Ja. Aan het eind van deze kabinetsperiode zal het kabinet – zoals al eerder is aangegeven – bouwstenen aanreiken op basis waarvan een volgend kabinet een standpunt kan innemen.	 Volksgezondheid, Welzijn en Sport
 KVR10696.xml	 1999	 SP	 Vragen naar aanleiding van het bericht ''Netelenbos negeert zijwind'' in de Telegraaf van 8 november 1999, over het landen van vliegtuigen op Schiphol bij zijwind.	 Kent u het bericht «Netelenbos negeert zijwind»? Is het waar dat de maximaal toegestane zijwind voor landingen tussen 23.00 uur en 6.00 uur hoger is dan overdag, namelijk 25 knopen respectievelijk 15 knopen? Deelt u de mening van de Luchtvaartinspectie en de Vereniging van Nederlandse Verkeersvliegers dat de milieu- en geluidsregels op Schiphol de veiligheid in het geding hebben gebracht? Zo neen, waarom niet? Is het waar dat in het alsmaar uitblijvende rapport over het Transaviatoestel dat in de kerstnacht van 1997 een mislukte landing maakte op Schiphol, een passage voorkomt over de veel te hoog opgeschroefde windlimieten op Schiphol? Is het waar dat vrijwel nergens de windomstandigheden zo sterk kunnen wisselen als op Schiphol? Zo ja, moet op grond daarvan niet ook tijdens de nachtelijke uren worden gekozen voor de veilige norm van maximaal 15 knopen? Bent u bereid met onmiddellijke ingang de veilige norm van 15 knopen voor landingen op Schiphol bij zijwind 24 uur per dag verplicht te stellen? Telegraaf, 8 november 1999. van de leden Buijs en Reitsma (beiden CDA) aan de minister van Verkeer en Waterstaat over het landen van vliegtuigen op Schiphol bij zijwind. (Ingezonden 9 november 1997) Kent u de aanbevelingen uit het rapport van het NLR «safety aspects of aircraft operations in crosswind» uit december 1998? Is dit rapport in opdracht van uw ministerie tot stand gekomen? Is één van de aanbevelingen dat de maximale zijwind van 15 knopen bij landingen niet kan worden overschreden zonder dat de veiligheidseisen geweld wordt aangedaan, in lijn met internationale regels volgens het ICAO? Bent u op de hoogte van het feit dat Schiphol ’s nachts bij baantoewijzingen een maximale snelheid van 25 knopen hanteert? Waarop is uw uitlating gebaseerd dat Schiphol aan de maximale veiligheidseisnormen voldoet? Welke consequenties zou het hebben voor het toegestane aantal vluchten indien Schiphol zich zou aanpassen aan deze veiligheidseisen, dit mede in relatie tot de gestelde eisen op het gebied van geluidsoverlast? Waarom heeft u de Kamer niet op de hoogte gebracht van dit rapport van de NLR? Bent u bereid dit rapport alsnog naar de Kamer te zenden alsmede uw opvattingen over de inhoud van dit rapport? NOS-journaal, 6 november 1999	 	 Verkeer en Waterstaat
 KVR10697.xml	 1999	 CDA	 Vragen over de procedure ten aanzien van aangetroffen illegalen op doorreis, naar aanleiding van het artikel in De Volkskrant van 10 november 1999 dat medewerkers van een transportbedrijf in Papendrecht in een oplegger dertien illegalen hebben aangetroffen die afkomstig zijn uit Afghanistan en op weg waren van België naar Engeland.	 Hebt u kennisgenomen van het bericht dat medewerkers van een transportbedrijf in Papendrecht in een oplegger dertien illegalen hebben aangetroffen afkomstig uit Afghanistan die op weg waren van België naar Engeland? Is het waar dat de vreemdelingenpolitie deze vreemdelingen heeft doorverwezen naar een aanmeldcentrum voor het indienen van een asielverzoek? Is dit een reguliere gang van zaken? Deelt u de mening dat in dit soort situaties sprake is van vreemdelingen die niet de kennelijke bedoeling hebben in Nederland asiel aan te vragen en die dan ook niet de gelegenheid moeten hebben in Nederland een asielverzoek in te dienen? Hoe vaak is dit de afgelopen drie jaren voorgekomen? Hebben deze vreemdelingen zich daadwerkelijk bij een aanmeldcentrum gemeld en een asielverzoek ingediend? Zo neen, waar bevinden deze personen zich momenteel? Waarom zijn deze vreemdelingen niet meteen teruggestuurd naar België? Wanneer wordt voor deze vreemdelingen bij België een Dublin-claim ingediend? De Volkskrant, 10 november 1999	 	 Justitie (JUS)
 KVR10698.xml	 1999	 SP	 Vragen over het volgen van milieuactivisten door de BVD (Binnenlandse Veiligheidsdienst) en verschillende politieregio''s, naar aanleiding van het bericht ''Samenwerking tegen milieuactivisten'' op NOS Teletekst van 15 oktober 1999, en over het oprichten van een Centraal Punt Informatie Coördinatie Grote Infrastructurele Projecten (CICI) waar informatie over milieu-activisme bij grootschalige infrastructurele projecten zal worden verzameld en geanalyseerd, naar aanleiding van de berichten in De Telegraaf van 15 oktober 1999 en de Gelderlander van 16 oktober 1999.	 Hebt u kennisgenomen van het bericht «Samenwerking tegen milieuactivisten»? Klopt de inhoud van dit bericht? Zo ja, waarom hebben de BVD en verschillende politieregio’s besloten extra tijd en geld te steken in het volgen van milieuactivisten, die doorgaans geweldloos opereren? Wat wordt verstaan onder «centraal volgen en analyseren»? Welke middelen mogen en zullen hierbij worden ingezet? Aan welke milieugroepen wordt in concreto gedacht? Is dit initiatief op uw instructie genomen? Zo neen, vindt u dit initiatief passen in de taakstelling en prioriteiten die het kabinet heeft geformuleerd voor de BVD en de politie? NOS Teletekst, 15 oktober jl. Vragen van het lid Oedayraj Singh Varma (GroenLinks) aan de minister van Binnenlandse Zaken en Koninkrijksrelaties over het Centraal Punt Informatie Coördinatie Grote Infrastructurele Projecten (CICI). (Ingezonden 25 oktober 1999) Zijn de berichten over de oprichting van een Centraal Punt Informatie Coördinatie Grote Infrastructurele Projecten, kortweg CICI, waar? Kunt u uitleg geven over doel, verantwoordelijkheid, coördinatie en uitvoering van het CICI? Welke politieregio’s zijn of worden bij het CICI betrokken? Zal het CICI fysiek worden ondergebracht bij de CRI? Zo neen, waar wel en waarom? Is het doel van dit informatiepunt om, zoals persberichten melden, alle informatie over milieu-activisten die mogelijk acties zouden kunnen beramen rond de planning, coördinatie of uitvoering van grootschalige infrastructurele projecten, systematisch te verzamelen en analyseren? Welke definitie hanteert u bij het begrip milieu-activisme? Welke criteria zijn aangelegd voor de informatieverzameling bij het CICI in het kader van dit activisme? Valt de Vereniging Milieudefensie, die regelmatig acties tegen de uitbreiding van Schiphol heeft georganiseerd, onder de definitie van milieu-acitvisme die door het CICI wordt gehanteerd? Zo ja, welke landelijke milieu-organisaties nog meer? Zo neen, welke andere landelijke milieu-organisaties vallen eronder? Krijgt het CICI naast een dataverzamelingstaak ook executieve taken of bevoegdheden? Zo ja, kan het CICI daarbij dan gebruik maken van bijzondere opsporingsmethoden zoals afluisteren of de inzet van informanten en/of infiltratie? Kunt u aangeven hoever de samenwerking van het CICI met de Binnenlandse Veiligheidsdienst (BVD), met de (regionale) Politieke Inlichtingendiensten en met de CRI gaat? Wordt er samengewerkt met de Dienst Bijzondere Recherchezaken van de CRI? Heeft u reden aan te nemen dat het verzet tegen Schiphol, HSL, Betuwelijn, Noord-Zuidlijn of vergelijkbare grote infrastructurele projecten een vorm of omvang aanneemt die BVD- of CRI-belangstelling voor personen betrokken bij dit verzet rechtvaardigt? Zo ja, welke redenen zijn dat? Zullen gegevens afkomstig van de BVD, of in opdracht van de BVD verzameld, kunnen worden opgeslagen in de CICI-databank? Kunnen de methodieken van de BVD, zoals het afluisteren van vergaderingen of de inzet van BVD-informanten of infiltranten voor de informatievoorziening van het CICI worden ingezet? Zullen de in de CICI-databank opgeslagen gegevens vallen onder de wet op de politieregisters of onder de wet op de inlichtingen en veiligheidsdiensten? Wat betekent dit voor de notificatie van geregistreerden en voor de mogelijkheid van geregistreerden om deze persoonsgegevens in te zien en te corrigeren? Op welke wijze is de democratische en juridische controle geregeld op de werkzaamheden die het CICI verricht? Waar zal het verslag van de voortgang en de werkzaamheden worden gepubliceerd? De Telegraaf en de Gelderlander van 15 resp., 16 oktober 1999	 	 Binnenlandse Zaken en Koninkrijksrelaties (BZK)
 KVR1070.xml	 1994	 D66	 De vragen betreffen maatregelen voor het behoud van biodiversiteit.	 Herinnert u zich de in uw brief van 11 november 1994 inzake genetische modificatie en biodiversiteit uitgesproken vrees dat, zoals eerder bij introductie van veredelde cultuurgewassen, de toekomstige toepassing van genetische modificatie verlies aan biodiversiteit tot gevolg zal hebben? Is een verwijzing naar het verleden wel terecht omdat toch juist wegens verlies aan biodiversiteit en met het oog op bewaring van de bestaande natuur het Verdrag Biodiversiteit (Rio de Janeiro, 1992) is getekend? Brengt dit verdrag niet met zich mee dat de dreiging van verlies van biodiversiteit het hoofd moet worden geboden en dat dus een daarop gericht beleid moet worden ingezet? Bent u van mening dat verlies aan biodiversiteit kan worden voorkomen met kunstmatige genenreservoirs of Zo nee, is het dan niet beter andere effectieve maatregelen te treffen?	 In mijn brief van 11 november 1994 heb ik aangegeven dat het beschikbaar komen van hoogproduktieve veredelde cultuurgewassen en gefokte landbouwhuisdieren, noodzakelijk voor de voedselproduktie, er toe geleid heeft dat in een aantal gevallen traditionele varie¨teiten zijn verdrongen en dat de vrees bestaat dat toepassing van genetische modificatie dit verlies van genetische diversiteit zal versnellen. Ja, een verwijzing naar het verleden is terecht ofschoon het gestelde probleem nog steeds actueel is. Er wordt immers een koppeling gelegd tussen de invloed van technologie, te weten genetische modificatie, op de aanwezige biodiversiteit. Het Verdrag bevat, mede gezien de ontwikkelingen op het terrein van de biotechnologie, dan ook bepalingen met betrekking tot de toegang en de overdracht van technologie, waaronder biotechnologie. Mijn brief van 11 november 1994 heeft betrekking op het in toenemende mate verdwijnen van traditionele landbouwsystemen en de hierin bestaande eeuwenlange traditie van opbouw en instandhouding van genetisch variabele landrassen, door intrede van de moderne landbouw. In de moderne landbouw wordt immers van de genetische modificatietechnologie veel verwacht vanwege de mogelijkheid van inkruising van «nieuw» genetisch materiaal in cultuurgewassen en landbouwhuisdieren. Juist met het oog op behoud van biodiversiteit heeft Nederland het Verdrag geratificeerd. In aanvulling hierop is gekozen voor het opstellen van een interdepartementaal plan van aanpak, dat over enkele maanden aan de Tweede Kamer zal worden aangeboden. Dit plan zal betrekking hebben op aanvullingen, intensiveringen en aanpassingen van het bestaande beleid. Hierdoor wordt aangesloten bij internationale ontwikkelingen en de doorwerking hiervan in het Nederlandse beleid. Behoud van biodiversiteit kan op twee manieren: a. «in situ» (op locatie) in de natuurlijke omgeving waar de biologische varie¨teit en de genetische variatie voorkomt; dit kan zijn in natuurlijke ecosystemen en in traditionele landbouwsystemen. b. «ex situ», buiten de natuurlijke habitat, in collecties en genenbanken. Het voordeel van «in situ» behoud is voortgaande evolutie via natuurlijke en menselijke selectie. Gezien het verdwijnen van traditionele landbouwsystemen en lokaal aanwezige biodiversiteit wordt «ex situ» instandhouding door bemonstering van de nog aanwezige genetische diversiteit noodzakelijk geacht als een soort vangnet, zelfs in die gebieden waar genetische variatie nog «in situ» aanwezig is. Genenbanken dienen derhalve gezien te worden als een noodzakelijk hulpmiddel en niet als een oplossing voor de problemen die met behoud en duurzaam gebruik van biodiversiteit samenhangen. In het plan van aanpak zal hierop nader worden ingegaan.	 Landbouw, Natuurbeheer en Visserij
 KVR10700.xml	 1999	 SP	 Vragen naar aanleiding van het bericht ''Regeert de leugen? Hoe komt u erbij?'' in De Volkskrant van 1 december 1999 naar aanleiding van reacties van politici op een uitspraak van de Koningin over het functioneren van de pers.	 Kent u het bericht «Regeert de leugen? Hoe komt u erbij»? naar aanleiding van reacties van politici op een uitspraak van de Koningin over het functioneren van de pers? Hoe verhouden de uitspraken van vice-premier Borst «U moet de Koningin zelf maar vragen wat ze daarmee bedoelt» en vice-premier Jorritsma «Als dat de opinie van de majesteit is, dan is dat de opinie van de majesteit» zich tot artikel 42, lid 2, van de Grondwet, waarin staat: «de Koning is onschendbaar; de ministers zijn verantwoordelijk»? Bestaat er verschil van inzicht tussen leden van het kabinet en de Koningin over het functioneren van de pers? Zo ja, wat is dat verschil? Zo neen, hoe dienen dan de uitspraken van beide vice-premiers te worden uitgelegd? Heeft de hoofddirecteur van de Rijksvoorlichtingsdienst verklaard dat de Koningin verkeerd is begrepen met de mededeling: «Daarmee heeft zij gedoeld op een specifieke zaak. De Koningin bedoelde uitdrukkelijk niet de gehele journalistiek»? Zo ja, welke specifieke zaak bedoelt de RVD daarmee? De Volkskrant, 1 december 1999 NRC-Handelsblad, 30 november 1999	 De hoofddirecteur van de Rijksvoorlichtingsdienst heeft geconstateerd dat met de term «de leugen regeert» niet een typering van de Nederlandse media is bedoeld. Gerefereerd werd aan een in september 1996 in een dagblad verschenen column, waarin in deze bewoordingen door de regering aan het parlement verschafte informatie werd gediskwalificeerd.	 Algemene Zaken
 KVR10701.xml	 1999	 CDA	 Vragen naar aanleiding van het bericht in de Volkskrant van 26 november 1999 dat er nog steeds geen overeenstemming in Europa is bereikt over de financiering van de wederopbouw van Kosovo en dat het steunbedrag voor Kosovo al is verlaagd van 1,1 miljard naar 800 miljoen gulden.	 Is het waar dat er nog steeds geen overeenstemming in Europa is bereikt over de financiering van de wederopbouw van Kosovo en dat het steunbedrag voor Kosovo al is verlaagd van 1,1 miljard naar 800 miljoen gulden? Is het waar dat vanwege absorptieproblemen de oplossing van het conflict nu wordt gevonden door de bijdragen die de nationale lidstaten voor de wederopbouw van Kosovo geven af te trekken van het bedrag dat de Europese Unie toegezegd had, zoals de staatssecretaris van Buitenlandse Zaken meedeelde in het NOS-journaal op 25 november? Zo nee, wat is hier dan wel over afgesproken? Zo ja, betekent dit gezien de Nederlandse bijdrage van 550 miljoen gulden dat de overige lidstaten gezamenlijk ook 550 miljoen bij zullen dragen? Waaruit bestaan precies de absorptieproblemen, sinds wanneer is de regering daarvan op de hoogte en waarom is dat pas nu gebleken? Is het mogelijk deze vragen, gelet op het begrotingsonderzoek, binnen een week te beantwoorden? Volkskrant, 26 november 1999	 De Begrotingsraad van 25 november 1999 heeft de committering besproken voor de wederopbouw van Kosovo ten laste van de EG-begroting voor het jaar 2000. Op voorstel van het Europees Parlement is besloten dit bedrag (aanvankelijk geschat op 500 Meuro, ongeveer 1,1 miljard gulden) nader te bepalen op 360 Meuro (ca. 800 miljoen gulden). De Raad steunde het voorstel, maar kon geen overeenstemming bereiken met het Europees Parlement over de eisen die het Parlement stelde ten aanzien van de wijze van financiering en het meerjarige karakter van de hulp. De modaliteiten vormen thans nog onderwerp van bespreking tussen het voorzitterschap en het Europees Parlement. Ik merk hierbij op dat de Raad bereid is een politieke verklaring aan te nemen, waarin het meerjarige karakter van de financiering van de wederopbouw van Kosovo tot uiting komt. Zie verder het verslag van de Begrotingsraad dat u op 1 december is toegegaan. Om inzicht te geven in de financiële behoefte in Kosovo hebben de Commissie en de Wereldbank een rapport opgesteld (Towards stability and prosperiry: a program for reconstruction and recovery of Kosovo). Dit rapport is tijdens de tweede donorconferentie voor Kosovo op 17 november 1999 gepresenteerd. De kosten voor de wederopbouw worden in het rapport geraamd op 2,3 miljard dollar voor een periode van 4–5 jaar, ongeveer de helft van dit bedrag, ca. 1,1 miljard dollar, in 2000 dient te worden gecommitteerd. Deze «frontloading» hangt samen met de urgentie van activiteiten op het terrein van de energievoorziening, infrastructuur en behuizing, waar grootschalige investeringen nodig zijn. De absorptiecapaciteit van de Kosovaarse economie is hierbij dus verdisconteerd. De Commissie heeft tijdens deze bijeenkomst 500 miljoen euro toegezegd voor 2000, onder voorbehoud dat de Raad en het Europees Parlement dit voorstel zouden goedkeuren in de begrotingsprocedure voor het jaar 2000. Bilaterale toezeggingen van lidstaten waren hierbij nog niet in beschouwing genomen. Zoals aangegeven bij vraag 1, is geconstateerd dat het bedrag dat ten laste van de EG-begroting kwam, nader kan worden bepaald op 360 miljoen euro. De achtergrond hiervan is de volgende. De 500 miljoen euro was een eerste, voorlopige inschatting, gemaakt tijdens de eerste lezing van de Raad van de ontwerpbegroting 2000 op 16 juli 1999. Inmiddels is er een beter inzicht in de behoefte. De Europese Unie is bereid om circa de helft van de kosten voor de wederopbouw van Kosovo voor haar rekening te nemen, dit komt voor het jaar 2000 neer op circa 550 miljoen euro. Vuistregel is dat de bijdrage van de lidstaten (bilateraal) en de bijdrage ten laste van de EG-begroting in samenhang worden bezien; deze totale inzet komt ruim boven 550 miljoen euro uit. In dit licht kan de bijdrage ten laste van de EG-begroting worden bijgesteld ten opzichte van de aanvankelijke schatting. Ja.	 Buitenlandse Zaken
 KVR10703.xml	 1999	 VVD	 Vragen over het stationeren van medewerkers van de Immigratie- en Naturalisatiedienst (IND, Ministerie van Justitie) in het buitenland ter voorkoming van illegale immigratie, naar aanleiding van het krantenbericht "Illegaal bij bron weren" (Algemeen Dagblad, 2 november 1999).	 Hebt u kennisgenomen van het bericht «illegaal bij bron weren»? Hoe verhoudt de mededeling dat de Immigratie- en Naturalisatiedienst in het buitenland permanent medewerkers zal detacheren ter voorkoming van illegale immigratie naar Nederland zich tot het project «immigratiemedewerkers» dat enkele jaren geleden is gestart? Wat zijn de resultaten van het project «immigratiemedewerkers» tot heden? Is er thans sprake van nieuw beleid of is er sprake van uitbreiding van het bestaande project? Zo ja, hoe luidt dat nieuwe beleid cq. de uitbreiding van het bestaande beleid? Bent u bereid de Tweede Kamer daarover te informeren? Wordt het IND-project uitgevoerd met Groot-Britannië en Canada? Zijn er nog andere landen bij het project betrokken? Zo ja, welke? Hoe ziet de samenwerking met deze andere landen eruit? Algemeen Dagblad, 2 november 1999	 Ja. De aanduiding «middellang» in het krantenartikel ziet op de functie van de immigration liaison officer en staat los van het project «immigratiemedewerkers». Het gaat hier om twee verschillende functies, te weten: 1. immigratiemedewerker (werkzaam onder de verantwoordelijkheid van de minister van Buitenlandse Zaken); 2. immigration liaison officer (Justitie-lND). De immigratiemedewerker heeft voornamelijk een beleidsmatige en administratieve taak (zoals het leveren van bijdragen ten behoeve van het opstellen van algemene en individuele ambtsberichten in asielzaken) en wordt uitgezonden door het Ministerie van Buitenlandse Zaken. Diens werkzaamheden behoren tot de reguliere taken van een diplomatieke post. De immigration liaison officer (ILO) heeft voornamelijk een tactisch, analytisch en operationeel gerichte taak en wordt uitgezonden door de lmmigratie- en Naturalisatiedienst. De ILO is als technisch attaché verbonden aan een diplomatieke post en wordt functioneel aangestuurd door de Immigratie- en Naturalisatiedienst. Onder meer door middel van de reguliere asielketenrapportage wordt Uw Kamer stelselmatig op de hoogte gesteld van de inspanningen van het Ministerie van Buitenlandse Zaken op het terrein van asiel en migratie, inclusief de bijdrage die de immigratiemedewerkers daaraan leveren. In dat kader is ook aangegeven dat bij voorjaarsnota 1999 extra middelen aan Buitenlandse Zaken zijn toegekend ter verdere versterking van de personele capaciteit op dit terrein, waaronder ook de plaatsing van meer immigratiemedewerkers. De ervaring heeft uitgewezen dat de reeds uitgevoerde versterking heeft bijgedragen aan een betere en snellere behandeling van asielgerelateerde activiteiten, zoals de opstelling van algemene en individuele ambtsberichten. Neen, er is geen sprake van nieuw beleid. Het in het buitenland stationeren van immigration liaison officers past binnen de preventieve maatregelen gericht op het tegengaan van immigratie van niet of onjuist gedocumenteerden zoals genoemd in mijn brief van 20 november 1997, kenmerk 663381/97/DvB, gericht aan de Voorzitter van de Tweede Kamer der Staten-Generaal. De IND voert het project zelfstandig uit. Het systeem dat de Canadese en Britse immigratiedienst met betrekking tot de immigration liaison officers hebben ingevoerd heeft evenwel model gestaan voor het IND-project. In internationaal verband wordt er overleg gepleegd met de immigratiediensten van Canada, Verenigd Koninkrijk, Verenigde Staten en Australië. Doel van deze overleggen is te komen tot effectievere vormen van samenwerking. Samenwerking moet er onder meer toe leiden dat werkzaamheden worden verdeeld, informatie wordt uitgewisseld en kennis wordt gedeeld.	 Justitie
 KVR10704.xml	 1999	 D66	 Vragen naar aanleiding van het bericht in de Telegraaf van 28 oktober 1999 dat in de politieregio Gooi- en Vechtstreek particuliere beveiligers in politie-uniform worden ingezet als politieambtenaar.	 Heeft u kennis genomen van het bericht dat in de politieregio Gooi- en Vechtstreek particuliere beveiligers in politie-uniform worden ingezet als politieambtenaar? Klop het dat een tekort aan politiepersoneel de reden is om particuliere beveiliging in te huren? Hebben de lokale driehoek en de gemeenteraad in de betreffende regio ingestemd met het besluit om particuliere beveiligers in te zetten in de openbare ruimte? Kunt u aangeven met welke taken deze particuliere beveiligers zich bezig houden? Hoeveel betaalt het korps voor inzet van deze particuliere beveiligers? Is dit naar uw oordeel een verantwoorde manier van inzet van particuliere beveiliging in de openbare ruimte? Zo nee, welke maatregelen gaat u nemen om dit tegen te houden? Telegraaf, 28 oktober 1999	 Ja. Als kanttekening bij het artikel kan worden geplaatst dat het bedrijf Parcon geen beveiligingsorganisatie in de zin van de Wet particuliere beveiligingsorganisaties en recherchebureaus is, maar een particulier bedrijf dat fungeert als «uitzendbureau» voor parkeercontroleurs (buitengewoon opsporingsambtenaren). De medewerkers van het bedrijf Parcon die zijn ingehuurd voor de parkeercontrole, zijn in de politieregio Gooi en Vechtstreek aangesteld als vrijwilliger van politie. Dit gegeven is ook relevant voor de navolgende beantwoording. Ja. Vanwege een tijdelijk tekort aan personeel voor de parkeercontrole, is, zo heeft de korpsbeheerder mij laten weten, het bedrijf Parcon ingehuurd om dit «personele gat» in te vullen. De tijdelijke situatie geldt tot 1 mei 2000. Volgens informatie van de korpsbeheerder van de regio Gooi en Vechtstreek blijkt dat het regionaal college al in zijn openbare vergadering van 17 februari 1999 heeft ingestemd met het voorstel om Parcon in te huren. Uit de informatie van de korpsbeheerder blijkt dat het in casu gaat om het controleren op de naleving van feiten, strafbaar gesteld bij of krachtens: – de Wegenverkeerswet 1994; – de artikelen 177, 179, 180, 184, 266, 267 en 436, onder ten vierde, van het Wetboek van Strafrecht; – de Parkeerverordening, respectievelijk de Algemene Plaatselijke verordening. Daarnaast gaat het om het optreden tegen zogenaamde Mulder-feiten. Uit de informatie van de korpsbeheerder blijkt tevens dat het korps in totaal f 1 604 431 betaalt aan Parcon voor de uitvoering van deze werkzaamheden. In de eerste plaats wijs ik er andermaal op dat Parcon geen beveiligingsorganisatie in de zin van de Wet particuliere beveiligingsorganisaties en recherchebureaus is. De medewerkers van het bedrijf Parcon die zijn ingehuurd voor de parkeercontrole, zijn in de politieregio Gooi en Vechtstreek aangesteld als vrijwilliger van politie. Ik ben van mening dat een dergelijke, door het korps gekozen inhuur van derden (particulieren) voor de uitoefening van opsporingsbevoegdheden niet verantwoord is. In een brief aan de korpsbeheerder van de regio Gooi en Vechtstreek van 10 november jl. is dit standpunt mijnerzijds verwoord. Daarbij is verzocht het contract met Parcon binnen de kortst mogelijke termijn te beëindigen. Benadrukt dient te worden dat het in dit geval niet gaat om het inzetten door de gemeente van particuliere beveiligingsmensen voor toezicht op straat, maar om het inhuren door de politie van particulieren (niet zijnde medewerkers van een beveiligingsorganisatie) voor opsporingstaken. De situatie is daarom een andere dan waarover de Kamer onlangs heeft gesproken. Uiteraard heeft de opvatting van de Kamer meegewogen in mijn oordeel over de door het korps Gooi en Vechtstreek gekozen werkwijze. Dit laat overigens onverlet, zoals in het overleg met de Kamer besproken is, dat inzet van particulieren door de politie naar mijn mening in omstandigheden geoorloofd is. Een goed voorbeeld daarvan is het tijdelijk inhuren van particulieren voor zuiver administratieve taken (dus geen opsporingstaken of toezicht op straat), waarbij geen gevaar bestaat voor uitlekken van politie- of opsporingsinformatie.	 Binnenlandse Zaken en Koninkrijksrelaties
 KVR10706.xml	 1999	 CDA	 Vragen over mogelijke toepassing van de versoepelde regeling voor witte illegalen op uitgeprocedeerde asielzoekers die sinds 1 januari 1992 in Nederland verblijven.	 Is het waar dat ook uitgeprocedeerde asielzoekers die sinds 1 januari 1992 in Nederland verblijven en in het bezit zijn van een sofinummer een aanvraag kunnen indienen om in aanmerking te komen voor toepassing van de onlangs versoepelde regeling voor witte illegalen? Kunt u aangeven hoeveel gevallen het zou kunnen betreffen? Deelt u de opvatting dat bij deze vreemdelingen, van wie het asielverzoek is afgewezen en die ons land hadden moeten verlaten, niet de «schijn van legaliteit» is gewekt en dat hun aanvragen daarom moeten worden afgewezen? Algemeen Dagblad, 23 oktober 1999	 Zoals ik heb aangegeven in mijn brief van 3 september 1999 (TK 1998–1999, 19 637, nr. 457) is in het kader van de behandeling van de Koppelingswet in juni 1998 door de leden van de Tweede Kamer aandacht gevraagd voor vreemdelingen die geen beroep meer konden doen op het op 1 januari 1998 beëindigde illegalenbeleid. Tijdens het plenair debat van 25 juni 1998 is een motie aangenomen van de leden Dittrich (D66) en Albayrak (PvdA) (TK 1997–1998, 19 367, nr. 351) om in voorkomende schrijnende gevallen verstandig gebruik te maken van de discretionaire bevoegdheid. In lijn van deze motie heb ik op 8 maart 1999 ingestemd met het voorstel van de burgemeester van Amsterdam, om de burgemeesters van de vier grote steden, te weten Amsterdam, Den Haag, Rotterdam en Utrecht, een advies te laten uitbrengen over de gezinsomstandigheden en de mate van inburgering van langdurig in Nederland verblijvende illegalen die naar hun oordeel een rol dienen te spelen bij het gebruik van de discretionaire bevoegdheid. In het licht van de bevindingen van de commissie heb ik in het kader van de discretionaire bevoegdheid besloten tot een tijdelijke regeling die de voorwaarden stelt om in aanmerking te komen voor advisering door de commissie van burgemeesters en de criteria aangeeft die een rol spelen bij de vaststelling van de mate van inburgering. Bij de beoordeling van de mate van inburgering zal de mate waarin een vreemdeling heeft voorzien in zijn eigen onderhoud worden meegewogen. Gezien de hierboven geschetste achtergrond van de tijdelijke regeling ten behoeve van de advisering door de commissie van burgemeesters, te weten de uitvoering van de motie van de leden Dittrich en Albayrak, heeft deze regeling betrekking op witte illegalen die geen beroep meer konden doen op het tot 1 januari 1998 geldende witte illegalenbeleid. Ik kom dan ook tot de conclusie dat gezien de doelgroep waarop de motie betrekking heeft, per individueel geval moet worden bekeken of een ex-asielzoeker tevens moet worden aangemerkt als een vreemdeling die geen beroep meer kon doen op de op 1 januari 1998 beëindigde witte illegalenregeling voordat eventueel kan worden overgegaan tot het gebruik van de discretionaire bevoegdheid. Eerst na 1 december 1999 is het mogelijk om aan te geven hoeveel vreemdelingen een beroep hebben gedaan op de tijdelijke regeling. Naar verwachting kan ik in april 2000 een overzicht geven van de het aantal positieve beslissingen die in het kader van de discretionaire bevoegdheid zijn genomen. Zie antwoord op vraag 1.	 Justitie (JUS)
 KVR10707.xml	 1999	 SP	 Vragen naar aanleiding van het bericht ''Internet vergroot kloof'' in het Algemeen Dagblad van 8 november 1999 over mensen die achterblijven in de informatiemaatschappij doordat ze geen computer bezitten om op internet te kunnen en daarvoor ook het geld niet hebben.	 Kent u het bericht «Internet vergroot kloof»? Erkent u dat er sprake is van een «digitale kloof» tussen mensen die wel een computer en de vaardigheden bezitten om op internet te kunnen en de zogenoemde «niet digitalen»? Deelt u de mening dat het vaak een financiële kwestie is waardoor mensen achterblijven in de informatiemaatschappij? Zo ja wat gaat u hiertegen ondernemen? Hoe gaat u het ontbreken van vaardigheden aanpakken bij mensen die niet op hun opleiding of werk hebben geleerd hoe ze met een computer om moeten gaan? Bent u bereid maatregelen te treffen om voor basisvoorzieningen te zorgen, waardoor iedereen toegang tot internet kan krijgen? Zo neen, waarom niet? Algemeen Dagblad, 8 november 1999	 Ja, ik ben op de hoogte van het bericht. De vraag of er een verontrustend onderscheid aan het ontstaan is tussen mensen met computervaardigheden en «niet-digitalen» is belangrijk en heeft dan ook de aandacht van de regering. Uit recent onderzoek blijkt dat 51% van de Nederlanders op dit moment gebruik maakt van e-mail of andere Internet-toepassingen. Van de mensen die nog niet online zijn, heeft ongeveer een derde de intentie om in het komende jaar een lnternet- of een e-mailaansluiting te nemen. Dat zou betekenen dat naar verwachting 70% van de bevolking over een jaar online zal zijn. De groei wordt vooral toegeschreven aan de lancering van «gratis Internet». Voorts heeft de minister van Onderwijs, Cultuur en Wetenschappen in het Wetenschapsbudget een aantal programma’s aangekondigd waarin de gevolgen van het steeds verdergaande maatschappelijk gebruik van informatie- en communicatietechnologie (ICT) op de maatschappij worden bestudeerd. Zo bestudeert het NWO-onderzoeksprogramma Maatschappij en Elektronische Snelwegen de maatschappelijke implicaties van de ontwikkelingen in de informatie- en communicatietechnologie, terwijl het NWO-onderzoeksprogramma Informatietechnologie en Recht de juridische gevolgen bestudeert, zoals de privacyaspecten. Het programma Infodrome, dat wordt uitgevoerd onder leiding van Staatssecretaris Van der Ploeg van Onderwijs, Cultuur en Wetenschappen, richt zich op de vraag wat op termijn de gevolgen voor het overheidsbeleid kunnen zijn als gevolg van het toenemend belang van kennis en informatie in het dagelijks leven van mensen. Uit onderzoek van het Rathenau Instituut ( Ouderen in de informatiemaatschappij, 1998) en van het Sociaal en Cultureel Planbureau (SCP, Moderne ICT en Sociale ongelijkheid, 1999) bleek dat bij ouderen, hoewel zij een achterstand hebben in het gebruik van ICT, nog geen sprake is van een dergelijke kloof. De informatie en dienstverlening die thans via het Internet worden aangeboden treden vooralsnog niet in de plaats van datgene dat loopt via traditionele kanalen. Mijns inziens kan daarom nu niet worden gesproken van ernstige maatschappelijke achterstanden – waar het begrip «kloof» aan refereert – die hierdoor zouden worden veroorzaakt. Het in het artikel in het AD genoemde voorbeeld van participatie aan de maatschappelijke discussie verdient dan ook enige nuancering. Het maatschappelijk debat wordt in tal van fora gevoerd. Internet speelt daarbij vooralsnog een bescheiden rol. Wel wordt beleid ontwikkeld om een mogelijk ontstaan van een «digitale kloof» te voorkomen. Een voorbeeld van dit beleid zijn de «digitale trapveldjes» die ik komend jaar in achterstandswijken in de grote steden wil stimuleren. Zie hiervoor verder het antwoord op vraag 3. Het is uiteraard de keus van een individu om op een bepaald moment van PC en lnternet-faciliteiten gebruik te maken. De toegankelijkheid hiervan wordt qua kosten steeds beter. In de eerste plaats dalen de aanschafkosten van PC’s verder. PC’s benaderen inmiddels de prijs van TV’s. Ook is nu Internet-toegang via de TV mogelijk door aanschaf van een goedkope Netbox, zodat een PC niet nodig is. Voorts zullen de digitalisering van de infrastructuur en de introductie van de decoder verder hun beslag krijgen, waardoor er geen telefoonkosten zijn en dus ook de kosten van het gebruik aanzienlijk zullen dalen. Overigens is uit eerder onderzoek gebleken dat het zeker een financiële kwestie is, maar dat er ook andere barrières zijn, zoals het ontbreken van digitale vaardigheden en onbekendheid met de (praktische) mogelijkheden en voordelen van de PC en lnternet. Deze barrières variëren per overigens doelgroep. In het beleid rond De Digitale Delta en het Actieprogramma Elektronische Overheid wordt gekozen voor een generieke aanpak teneinde een maatschappelijke tweedeling te voorkomen. Zo wordt via het project Communicatie Overheid-Burger (COB) getracht zoveel mogelijk mensen toegang te bieden tot (elektronische) overheidsinformatie via een dicht netwerk van PC’s in openbare bibliotheken, waarbij tevens gezorgd wordt voor een adequate begeleiding van starters. Het COB-project biedt voorts de mogelijkheid om een groot aantal mensen in aanraking te brengen met het Internet. De toegang tot het Internet is daarom geen puur financiële kwestie; de overheid schept de randvoorwaarden en waar nodig de prikkels. Het is echter mede aan individuen en de markt om hierop in te haken. Om te zorgen dat de toegankelijkheid tot dit medium wordt vergroot, heb ik naast het COB-project met de bibliotheken ook het project Digitaal Trapveld in gang gezet. Doel van dit project is om de inwoners van achterstandswijken van de grote steden mogelijkheden te bieden om Internet-vaardigheden op te doen en zich daarmee een betere positie op de arbeidsmarkt te verwerven. Het gaat hier om alle groepen inwoners van deze wijken, van jong tot oud, vrouwen en mannen, allochtonen en autochtonen. Op het «digitale trapveld» worden mensen met een zwakke arbeidsmarktpositie geschoold in ICT-gebruik, zodat ze hiermee meer kans krijgen op werk. Hiernaast kunnen potentiële «digibeten» (bijv. 50+ers en baanlozen) kennis maken met computers, e-mail en Internet. Een digitaal trapveld kan fysiek worden ondergebracht bij een buurthuis, school, bejaardenhuis of bibliotheek. In deze ruimte moeten opleidingen gegeven kunnen worden en daarnaast moet er een inloopmogelijkheid zijn, waar buurtbewoners kunnen internetten of tekstverwerken. Begeleiding zal hierbij aanwezig zijn. Het is de bedoeling om een koppeling tussen beide doelgroepen aan te brengen: degenen die geschoold worden in het ICT-gebruik gaan cursussen geven aan de «digibeten» uit hun wijk. BZK zal in 2000 eenmalig een budget van ongeveer f 20 mln. inzetten voor het project Digitaal Trapveld. In 1999 is een bedrag van f 1,5 mln. gereserveerd voor de voorbereidingen (de aftrap) van dit project in 1999. In de eerste plaats wil ik verwijzen naar de projecten Communicatie Overheid-Burger en Digitaal Trapveld uit het antwoord op vraag 3, waarin gestreefd wordt om zoveel mogelijk burgers toegang te bieden inclusief begeleiding via «publieke opritten» tot de elektronische snelweg. Hierbij wordt er juist naar gestreefd om degenen die niet op andere wijze toegang hebben tot de PC en Internet, de mogelijkheid hiertoe te bieden en hun ICT-vaardigheden bij te brengen. Voor de doelgroep ouderen verzorgt de Stichting SeniorWeb met financiële steun van het ministerie van VWS en in samenwerking met diverse maatschappelijke organisaties een scala aan activiteiten (zoals de introductie van Internetcafè’s in verzorgingshuizen) die een optimaal gebruik van informatie- en communicatietechnologie (ICT) door ouderen en hun organisaties beogen, teneinde de maatschappelijke participatie van ouderen te bevorderen zo lang mogelijk hun zelfstandigheid te bewaren en nieuwe communicatiemogelijkheden te openen. Voorts kunnen werklozen in het kader van het activerings- en reïntegratiebeleid geschoold worden op ICT-gebied, waarbij de verantwoordelijkheid voor de vormgeving hiervan ligt bij uitvoeringsinstellingen (gemeentes, UVI’s, Arbo). Mede op basis van dit beleid lopen er thans diverse lokale initiatieven, waarvan genoemd kunnen worden: – Aan langdurig werklozen wordt een computerset met Internetvoorzieningen beschikbaar gesteld om zo de aansluiting op de arbeidsmarkt te verbeteren. De deelnemers kunnen via het Internet en een speciale landelijke website kennis en vaardigheden verwerven. De pilot-fase van het project is ondersteund door bedrijfsleven en overheid (o.a. SZW en deelnemende uitvoeringsorganisaties). De evaluatieresultaten zijn volgens de betrokkenen positief. Reeds na een aantal maanden deelname aan dit computer/Internet project stroomde 35% van de pilotpopulatie uit naar werk en 25% naar scholingstrajecten. – In 1996 zijn er in 114 gemeenten 142 bijstandsexperimenten gestart. Deelnemers aan deze bijstandsexperimenten verrichten een breed scala aan activiteiten, zoals vrijwilligerswerk en activiteiten in wijk- en buurtbeheer. Aan de deelnemers wordt ook vaak de mogelijkheid geboden om cursussen en trainingen te volgen, waarmee zij vaardigheden verwerven die nodig zijn om beter te functioneren in de maatschappij. Bij dit aanbod zijn computercursussen inbegrepen. – Arbeidsvoorziening streeft er naar vacatures zo dicht mogelijk bij de werkzoekende te brengen. Zo hebben de meeste arbeidsbureau’s de beschikking over vrij toegankelijke ruimtes ingericht met PC’s die zijn aangesloten op het lnternet. Werkzoekenden hebben op deze wijze rechtstreekse toegang tot de vacaturebank van Arbeidsvoorziening op het Web. Om het gebruik van deze vacaturebank – ook door lager opgeleiden – te bevorderen worden cursisten van Arbeidsvoorziening in de Centra voor Vakopleiding bekend gemaakt met de omgang met de PC en Internet. Zoals aangegeven is het de eigen keus van iedereen om online te gaan. In het funderend onderwijs wordt de basis gelegd voor digitale vaardigheden om te kunnen participeren in de informatiemaatschappij. In de beleidsbrief Onderwijs Online schetst de minister van Onderwijs, Cultuur en Wetenschappen zijn aanpak voor een goede ICT-start van de komende generaties. Daarnaast heb ik gekozen voor het creëren van een aantal laagdrempelige basisvoorzieningen die voor iedere burger open staan. Een belangrijke succesfactor is de aanwezigheid van begeleiding in de vorm van deskundige medewerkers. Het COB-project in de bibliotheken, waarbij medio 2000 95% van alle openbare bibliotheken over publieke Internettoegangen beschikt, is praktisch landelijk dekkend. Daarnaast komen in de grote steden, mits zij goede plannen hiertoe indienen, digitale trapveldjes met PC’s en lnternet. Naast dit generieke flankerend beleid lopen er trajecten voor specifieke doelgroepen, zoals ouderen (Seniorweb), schoolgaande jeugd (Kennisnet) en uitkeringsgerechtigden (zie antwoord op vraag 4). Het lijkt raadzaam eerst de resultaten af te wachten van de combinatie van specifiek en generiek flankerend beleid alvorens nieuwe maatregelen te treffen. Onderzoek uitgevoerd door M&I/Partners en Intomart, in opdracht van de ISOC en medegefinancierd door de ministeries van EZ en V&W, tussenrapportage november 1999 Publieke diensten on-line. Willems en Van der Wildenberg in opdracht van het ministerie van EZ, februari 1998, p. 14–21	 Sociale Zaken en Werkgelegenheid Onderwijs, Cultuur en Wetenschappen
 KVR10708.xml	 1999	 SP	 Deze vragen dienen ter aanvulling op eerdere vragen terzake van het lid Scheltema-de Nie, ingezonden 2 november 1999 (2990002070).	 Is het u bekend dat de particuliere beveiligingsmensen een vrijwel identiek politieuniform dragen in plaats van een uniform met een V op de borst dat sterk afwijkt van dat van de politie? Vindt u dat de taken die de mensen krijgen verantwoord? Vindt u het bijvoorbeeld verantwoord deze mensen met een surveillant de straat op te laten gaan? Is dit niet in strijd met de opvatting van de meerderheid van de Kamer dat particuliere beveiligingsmensen niet ingezet mogen worden voor toezicht op straat?	 In de eerste plaats dient te worden opgemerkt dat Parcon geen particuliere beveiligingsorganisatie in de zin van de Wet particuliere beveiligingsorganisaties en recherchebureaus is, maar een particulier bedrijf dat fungeert als «uitzendbureau» voor parkeercontroleurs. Het uniform met een V op de borst, zoals dit door particuliere beveiligingsbeambten wordt gedragen, is daarom in casu niet aan de orde. De medewerkers van het bedrijf Parcon die zijn ingehuurd voor de parkeercontrole, zijn in de politieregio Gooi en Vechtstreek aangesteld als vrijwilliger van politie. Als zodanig dragen zij een politie-uniform. Naar mij door vertegenwoordigers van het korps is gemeld en zoals blijkt uit het ambtsbericht van de korpsbeheerder, worden de betrokken medewerkers ingezet voor de behandeling van verkeersovertredingen, waaronder de zogenaamde Mulder-feiten, en derhalve voor opsporing van strafbare feiten. Zij zijn daarbij aangesteld als vrijwilliger van politie. In een brief aan de korpsbeheerder heb ik aangegeven dat ik niet met deze gekozen constructie kan instemmen. Ik heb de korpsbeheerder verzocht het contract met Parcon binnen de kortst mogelijke termijn te beëindigen. Benadrukt dient te worden dat het in dit geval niet gaat om het inzetten door de gemeente van particulieren beveiligingsmensen voor toezicht op straat, maar om het inhuren door de politie van particulieren (niet zijnde medewerkers van een beveiligingsorganisatie) voor opsporingstaken. De situatie is daarom een andere dan waartegen de Kamer zich in meerderheid heeft uitgesproken. Desondanks heeft de opvatting van de Kamer uiteraard meegewogen in mijn oordeel over de door het korps Gooi en Vechtstreek gekozen constructie. Zie ook de antwoorden op vragen van het lid Scheltema-de Nie, Aanhangsel Handelingen nr. 396, vergaderjaar 1999–2000	 Binnenlandse Zaken en Koninkrijksrelaties
 KVR10709.xml	 1999	 SP	 Vragen naar aanleiding van het artikel "Totaal verhypotheekt op weg naar je eigen ondergang" (Vrij Nederland, 23 oktober 1999).	 Hebt u kennisgenomen van het artikel «Totaal verhypotheekt op weg naar je eigen ondergang» , en kunt u de juistheid van de vermelde gegevens bevestigen? Welke zorgvuldigheidseisen – bijvoorbeeld inzake een redelijke verhouding tussen inkomen en geleend bedrag van de hypotheekgever – stelt de Nationale Hypotheek Garantie (NHG) aan banken die aanspraak maken op een uitkering door financiële problemen van een hypotheekgever? Acht u deze eisen afdoende, gegeven het feit dat de uitgekeerde garantiebedragen gefinancierd worden door de bijdragen van alle bij de NHG aangesloten hypotheekgevers? Zo neen, hebt u mogelijkheden en bent u bereid om deze zorgvuldigheidseisen aan te scherpen, zodat mensen niet hun eigen ondergang door hun hypotheek tegemoet gaan? Naar hoeveel zaken van fraude met hypotheekverstrekkingen heeft justitie in 1999 onderzoek ingesteld? Zijn er preventieve maatregelen genomen of in voorbereiding om dergelijke fraude moeilijker te maken? Vrij Nederland, 23 oktober 1999	 Ja, wij hebben kennisgenomen van het genoemde artikel in Vrij Nederland van 23 oktober 1999. Wij hebben het artikel voorgelegd aan het Contactorgaan Hypothecaire Financiers (CHF) en het Waarborgfonds Eigen Woningen (WEW) en beide instanties geven aan, dat het geschetste beeld overeenkomt met situaties waarmee banken en het waarborgfonds mee in aanraking zijn gekomen, wat overigens nog niets zegt over de omvang waarmee feitelijke fraude wordt gepleegd. Het WEW hanteert bij de beoordeling of een financier terecht een hypothecaire geldlening heeft verstrekt met Nationale Hypotheek Garantie (NHG) haar «Normen en voorwaarden», die bij de banken bekend zijn en waaraan zij zich contractueel – op grond van door de afzonderlijke financiers met het WEW gesloten borgtochtovereenkomsten – dienen te houden. Eén van de normen betreft de maximale toegestane financieringslast gegeven een bepaald inkomen en gegeven een bepaalde rentestand. Globaal komt deze norm neer op een verhouding tussen financieringslast en inkomen op 3,5 à 4,5 maal het jaarinkomen. Een ander aspect van de normen en voorwaarden is, dat de financier verplicht is bij het Bureau Kredietregistratie (BKR) te toetsen of en zo ja in hoeverre de koper andere schulden heeft openstaan. Ook overlegt het WEW met de betreffende financier op het moment dat sprake is van betalingsproblemen. Het WEW is derhalve al in een vroeg stadium betrokken bij potentiële financiële problemen bij eigenaar-bewoners die te kennen hebben gegeven de maandelijkse betalingen in het kader van een hypothecaire geldlening met NHG niet meer (volledig) te kunnen opbrengen. Gezamenlijk trachten financier, het WEW en de consument te komen tot betalingsregelingen om een gedwongen verkoop te voorkomen. De eisen die het WEW stelt aan hypothecaire geldleningen met NHG achten wij voldoende om risico’s voor het fonds zelf, voor de achtervangende overheidspartijen en voor de consument die voor de garantie een borgtochtprovisie heeft betaald, af te dekken. Veel hypotheken worden echter gesloten zonder NHG (ca. 1/3 van de hypotheken voor de aankoop van een woning met een prijs beneden de f 370 000 wordt afgesloten met NHG). De financier en de consument zelf zijn uiteindelijk primair verantwoordelijk voor het afsluiten van een verantwoorde hypotheek. Daarom wordt door de financiers zelf, maar ook door het WEW de laatste tijd meer voorlichting over de risico’s die samenhangen met het eigen woningbezit gegeven. Het CHF heeft daarnaast ook een Gedragscode Hypothecaire Financieringen ontwikkeld, die mede gericht is op het inzichtelijk maken van de risico’s voor de consument. Een aanpassing van de Gedragscode, die voorziet in extra waarborgen voor de consument ligt momenteel ter beoordeling bij de Nationale Mededingingsautoriteit (NMa). De eerste ondergetekende heeft onlangs nog in een brief aan het NMa aangedrongen op spoedige beoordeling van de onderhavige gedragscode. WEW en CHF zijn tenslotte actief bezig het product NHG beter onder de aandacht van de individuele financiers te brengen, zodat het aandeel afgesloten hypotheken met NHG substantieel zal stijgen en de consumenten navenant minder risico lopen om een hypotheek af te sluiten die zij feitelijk niet kunnen dragen. Er is geen landelijke informatie beschikbaar over het totale aantal onderzoeken dat door Justitie in 1999 is ingesteld naar fraude met hypotheekverstrekkingen. Bij de opsporingsdiensten vindt daarvan geen afzonderlijke registratie plaats. Van de onderzoeken die door Justitie zijn ingesteld en die worden uitgevoerd door het Landelijk Recherche Team (LRT) en door de interregionale fraudeteams (IFT’s) is het volgende bekend. Bij de LRT loopt op dit moment één grootschalig onderzoek, dat binnenkort wordt afgerond. In dit onderzoek is het LRT gestuit op zo’n zeventig situaties waarin sprake was van frauduleuze handelingen met hypotheekverstrekkingen. Door het IFT Zuid, het IFT Oost en het IFT Noord zijn in 1999 zeven onderzoeken gestart naar hypotheekfraude, waarin enkele tientallen mogelijk frauduleuze situaties worden onderzocht. Drie van deze onderzoeken zijn inmiddels afgerond. Het CHF is naar aanleiding van enige fraudegevallen in de afgelopen jaren in overleg getreden met het BKR om te onderzoeken wat de mogelijkheden en onmogelijkheden zijn van de introductie van een zogenaamde «positieve kredietregistratie» met betrekking tot hypotheekschulden. Een dergelijke registratie houdt in, dat ongeacht of het betreffende huishouden betalingsachterstanden heeft of niet, de hypotheekschuld bij het BKR wordt geregistreerd. Op deze wijze zouden de genoemde fraudegevallen waarin sprake is van meer hypotheken op één naam sneller aan het licht kunnen komen. Daarnaast heeft het CHF in het kader van het project «Financieel Rechercheren», dat beoogt fraude in de financiële dienstverlening terug te dringen, de Stichting Fraudebestrijding Hypothecaire Financieringen opgericht. Deze stichting onderhoudt een bureau waar hypothecaire financiers fraudes kunnen melden. Deze fraudes worden door het bureau afgehandeld. De lessen uit fraudezaken worden in de vorm van preventieve maatregelen aan de hypothecaire financiers teruggekoppeld. Tenslotte onderhoudt het CHF contacten met de bij de hypothecaire kredietverlening betrokken partijen zoals tussenpersonen, taxateurs en notarissen om de bewustwording te vergroten.	 Volkshuisvesting, Ruimtelijke Ordening en Milieubeheer
 KVR1071.xml	 1994	 CDA	 De vragen betreffen de bestemming van de opbrengst van de verkoop van aandelen van de Staat ( bedoeld voor het Fonds Economische Structuurversterking) voor de aankoop van natuurgebieden.	 Heeft het kabinet besloten om gelden uit de opbrengst van de verkoop van aandelen van de Staat die bestemd waren voor het FES, aan te wenden voor de aankoop van natuurgebieden? Is het juist, gegeven het wetsvoorstel FES dat in de Kamer is behandeld, om geld dat voor het FES bestemd is, thans elders aan te wenden? Is deze aanwending van de opbrengst van de verkoop van staatsaandelen in overeenstemming met nadere uitgangspunten van het kabinet omtrent de aanwending van de FES-middelen? Wat zijn die nadere uitgangspunten ten aanzien van die aanwending van de middelen? Blijft de toevoeging «van nationaal belang» gehandhaafd? Kan de eenmalige extra uitgave van 100 miljoen gerangschikt worden onder het criteria «van nationaal belang»? Is aanpassing van het wetsvoorstel nodig alvorens de opbrengst van verkoop van aandelen van de Staat op de door het kabinet voorgestelde manier aangewend kan worden? Algemeen Dagblad van 17 december 1994. FES = Fonds Economische Structuurversterking	 	 Economische Zaken Financiën
 KVR10711.xml	 1999	 GroenLinks	 Vragen naar aanleiding van de antwoorden op kamervragen over het financieringsprogramma voor Suriname (Aanh. Hand. II, 1998-1999, nr. 1050) en naar aanleiding van hetgeen minister Herfkens (OSW) tijdens het Suriname-overleg van 2 november 1999 heeft gezegd over het gebrek aan institutionele capaciteit bij niet-gouvernementele organisaties (NGO''s) in Suriname.	 Herinnert u zich uw antwoorden op kamervragen over het financieringsprogramma voor Suriname en herinnert u zich hetgeen u gezegd heeft tijdens het recente Suriname-overleg van 2 november 1999 over het gebrek aan institutionele capaciteit bij NGO’s in Suriname? In hoeverre laten de huidige criteria van het NGO-fonds ruimte om dit fonds in te zetten voor de versterking van institutionele capaciteit van NGO’s? Bent u bereid om in gesprek te treden met Bureau Forum NGO’s en eventuele andere NGO’s, om te zien op welke wijze de institutionele capaciteit van NGO’s versterkt kan worden ten einde verbeterde armoedebestrijding door NGO’s te bereiken? Aanhangsel Handelingen, nr. 1050, vergaderjaar 1998–1999.	 Ja. Het beheer van het NGO-fonds is uitbesteed aan het Bureau Forum NGO’s. Na afloop van de 1e fase van het NGO-fonds (1996–1999) is het contract gesloten voor het beheer van de 2e fase (1999–2003). Binnen het contract voor de 2e fase is meer ruimte gemaakt voor de begeleiding en versterking van NGO’s. Ten eerste kunnen de NGO’s, waarvan de projecten zijn goedgekeurd, binnen de individuele projectbegrotingen de kosten opbrengen, die noodzakelijk zijn voor de versterking van de institutionele capaciteit van deze NGO’s. Ten tweede is de beheersvergoeding voor het Bureau Forum NGO’s verhoogd. In de Terms of Reference voor de uitvoering van de tweede fase is uitdrukkelijk opgenomen dat het Bureau Forum NGO’s zich zal inzetten voor «het organiseren en (doen) verzorgen van trainingen ten behoeve van NGO’s en basisorganisaties, gericht op capaciteitsopbouw o.a. bij projectidentificatie en formulering, de opzet en inrichting van de projectadministratie, de inkoop van goederen en diensten, de financiële en inhoudelijke administratie». Ja. Als gevolg van de reeds bestaande intensieve dialoog met het Bureau Forum NGO’s is bovendien ten aanzien van het beheer van de tweede fase van het NGO-fonds extra nadruk gelegd op de versterking van de institutionele capaciteit van NGO’s.	 Ontwikkelingssamenwerking
 KVR10712.xml	 1999	 GroenLinks	 Vragen over het toenemende geweld in de Niger delta en over de problemen als gevolg van de oliewinning (zie ook Aanh. Hand. II, 1998-1999, nr. 665).	 Heeft u kennisgenomen van de verslechterende situatie en de toename van geweld in de Niger delta? Wat heeft u tot nu toe gedaan om de situatie van de plaatselijke bevolking, die leidt onder de gevolgen van de oliewinningactiviteiten, te verbeteren? Heeft u inmiddels actie ondernomen, als toegezegd in de beantwoording van kamervragen over dit onderwerp , om een onafhankelijk onderzoek naar de milieuproblematiek in de Niger delta te bevorderen? Ziet u mogelijkheden om door het toelaten van Nigeria op de themalijst voor milieu iets te doen aan de grote milieuproblemen in de Niger delta? Zo neen, waarom niet? Welke mogelijkheden ziet u wél weggelegd voor Nederland om de milieuproblematiek in de Niger delta aan te pakken? Ziet u mogelijkheden om door het toelaten van Nigeria op de themalijst Mensenrechten, Vredesopbouw en Goed Bestuur, ondersteuning te geven in de vorm van training aan politie, justitie en ambtenaren en opbouw van het maatschappelijk middenveld, opdat er betere controle kan komen op de gevolgen van de oliewinning en er gewerkt kan worden aan een rechtvaardiger verdeling van de opbrengsten? Zo nee, waarom niet? Welke mogelijkheden ziet u wel weggelegd voor Nederland om de sociale problematiek in de Niger delta aan te pakken? Onder meer bericht in NRC, 23 november 1999: «Doden in Niger delta» Aanhangsel Handelingen, nr. 665, Vergaderjaar 1998–1999.	 Ja. De problematiek in de Niger-delta werd op Nederlands initiatief op de agenda van de EU geplaatst. Europese aandacht voor de Delta heeft inmiddels geleid tot een z.g. «quick start programme» van de Europese Commissie gericht op kleinschalige projecten op het gebied van armoedebestrijding en de vermindering van sociale spanning en crises. Het EU-programma heeft een omvang van Euro 21 mln. Aan de VN (UNDP) is gevraagd naar de mogelijkheid van een onafhankelijk onderzoek naar de milieuproblematiek. Bilaterale steun van de Nederlandse regering via toelating van Nigeria tot respectievelijk de themalijst Mensenrechten, Vredesopbouw en Goed Bestuur en de themalijst Milieu wordt niet overwogen. De problematiek in de Niger-delta wordt aan de orde gesteld in EU-verband en in multilateraal kader. Ik ben bereid ook te onderzoeken of de Wereldbank bij de ontwikkeling van het gebied betrokken kan worden. De Ambassade in Abuja beschikt vanaf 2000 overigens over een budget (NLG 500 000,–) voor activiteiten via particuliere kanalen op het gebied van mensenrechten in Nigeria.	 Ontwikkelingssamenwerking
 KVR10713.xml	 1999	 SP	 Vragen naar aanleiding van het artikel ''Steeds meer Nederlanders worden steeds rijker'' in de Volkskrant van 4 november 1999 en de jaarlijkse top-500 van de rijkste Nederlanders in het blad Quote.	 Heeft u kennisgenomen van het artikel «Steeds meer Nederlanders worden steeds rijker» en van de jaarlijkse top-500 van de rijkste Nederlanders in het blad Quote? Kloppen de vermelde feiten met betrekking tot belastingontwijking door de rijken en zo ja, hoe groot is de belastingderving ten gevolge hiervan? Wat betekent het nieuwe belastingverdrag met België voor het vluchtkapitaal van 37,2 miljard gulden, dat 64 «Nederbelgen» bij onze zuiderburen geparkeerd hebben? Indien het effect van dit verdrag nog niet meetbaar is, hoe is de ontwikkeling van het in België geparkeerde vermogen over 1998 en 1999? Op welke termijn zal het belastingverdrag daadwerkelijk rendement gaan opleveren? Overweegt u aanvullende maatregelen tegen belastingvlucht nu blijkt dat de helft tot driekwart van het vermogen van de rijkste Nederlanders fiscaal wordt weggesluisd? Zo ja, welke? Zo neen, waarom niet? Volkskrant, 4 november 1999	 Ja. De wijze waarop kapitaal- en inkomensstromen langs fiscaal vriendelijke landen worden geleid is bekend; ook het feit dat burgers kunnen verhuizen om vervolgens fiscaal onderdaan van een ander land te worden. Een exacte raming van de omvang van die stromen is evenwel niet te geven. Op de vraag naar de betekenis van het nieuwe belastingverdrag tussen Nederland en België voor de kapitaalvlucht zal worden ingegaan in de memorie van toelichting bij dit verdrag. Het vorenstaande laat overigens onverlet dat kapitaalvlucht en, in meer algemene zin, fiscale emigratie al geruime tijd de aandacht van de regering hebben. Sinds jaren wordt ter bestrijding daarvan een driesporenbeleid gevoerd. In de eerste plaats vindt bestrijding ervan plaats door de Belastingdienst bij de uitvoering van de belastingwetgeving. Daartoe zijn sinds het begin van de jaren ’90 speciale kennisgroepen in de Belastingdienst, zoals de Coördinatiegroep Constructiebestrijding en de Coördinatiegroep Taxhavens, in het leven geroepen. Ingeval bestrijding van ongewenst fiscaal gedrag onvoldoende mogelijk is via de weg van de toepassing van de wetgeving kan wijziging van de nationale regelgeving worden overwogen. In dit verband kan onder andere worden gewezen op de invoering sinds 1 januari 1997 van de herziene regeling inzake het aanmerkelijk belang alsmede op de bepaling die in dat kader zijn opgenomen in het wetsvoorstel Wet inkomstenbelasting 2001 (Belastingherziening 2001). Tenslotte wordt gekoerst op bilaterale en multilaterale samenwerking bij het tegengaan van fiscale emigratie. Bij onderhandelingen over belastingverdragen, in het bijzonder met landen waar veel Nederlandse fiscale emigranten woonachtig zijn, is het beleid van Nederland er op gericht om bepalingen op te nemen die emigratie uit overwegend fiscale redenen tegengaan. Daarnaast wordt ook in multilateraal verband (EU en OESO) aandacht gevraagd voor deze problematiek.	 Financiën (FIN)
 KVR10714.xml	 1999	 VVD	 Vragen over fraude met kentekenplaten naar aanleiding van het bericht in de Telegraaf van 5 november 1999 over ''draaiende kentekenplaten''.	 Heeft u kennisgenomen van het bericht over de «draaiende kentekenplaten»? Kunt u schatten hoeveel van deze draaiende kentekenplaten voorkomen? Hoe lang wordt het apparaat reeds te koop aangeboden in week- en maandbladen uit de motor- en autowereld? Welke maatregelen overweegt u te nemen om het gebruik van draaiende kentekenplaten tegen te gaan? Hoe groot is de economische schade die het gebruik van draaiende kentekenplaten veroorzaakt? Telegraaf, 5 november 1999	 Ja, een artikel in de Telegraaf van 5 november 1999 en een artikel in Verkeersknooppunt (politievakblad) van oktober 1999. Mij is slechts een incident bekend. Ik zal het KLPD en de Raad van Hoofdcommissarissen vragen mij over de geconstateerde gevallen te rapporteren. Dit is mij niet bekend. Het valselijk gebruik is reeds strafbaar gesteld in artikel 41 Wegenverkeerswet 1994. Het betreft een misdrijf met een maximum strafmaat van 6 maanden gevangenisstraf en een geldboete van f 10 000,–. Wordt daarentegen de gemanipuleerde Nederlandse kentekenplaat getoond dan maakt de bestuurder zich schuldig aan een gedraging die strafbaar is gesteld in artikel 5, eerste en derde lid van het Kentekenreglement. Deze gedraging wordt afgedaan via de Wet Mulder (Wet Administratief-rechtelijke Handhaving Verkeersvoorschriften). In dat laatste geval wordt een beschikking van f 120,– opgelegd. Op 1 februari 2000 zal naar verwachting het systeem van Gecontroleerde Afgifte en Inname van kentekenplaten (GAIK) worden ingevoerd. Voor wat betreft de Nederlandse kentekenplaten zal door het GAIK-systeem de verkoop en distributie van kentekenplaten aan strakkere regels gebonden worden en zullen deze kentekenplaten in het algemeen fraudebestendiger en moeilijker vervalsbaar zijn. Valse Nederlandse kentekenplaten zullen daardoor bij controle op de weg naar verwachting (nog) sneller opvallen. De onderhavige draaiende plaat vertoont een dermate dikke streep over de plaat heen (scharnieren), dat deze bij iedere vluchtige waarneming opvalt. Daarbij zijn recentelijk met de Politie en Douane afspraken gemaakt om met ingang van de invoeringsdatum van de GAIK-kentekenplaat bij staandehouding op de weg standaard een kentekenplaatcontrole uit te voeren. Gegevens daaromtrent ontbreken. Het lijkt vooralsnog te gaan om incidenten.	 Verkeer en Waterstaat
 KVR10715.xml	 1999	 PvdA	 Vragen over de groei van loonbedrijven en uitzendbureaus in de Haagse regio, in het bijzonder in de land- en tuinbouwsector, waaronder mogelijk steeds meer malafide bedrijven, naar aanleiding van eerdere kamervragen over dit onderwerp (Aanh. Hand. II, 1998-1999, nr. 1665) en het bericht in FNV Magazine van 21 oktober 1999 dat de cijfers omtrent de groei veel hoger zijn dan eerder werd gemeld.	 Herinnert u zich dat ik u op 8 juni jl. heb gevraagd naar de precieze gegevens omtrent de groei van het aantal loonbedrijven en uitzendbureaus in de Haagse regio, in het bijzonder in de land- en tuinbouwsector en dat u uw antwoord baseerde op cijfers van het GAK? Kunt u bevestigen dat naar nu blijk ook volgens het GAK de cijfers veel hoger zijn dan toen werd gemeld? Waarom heeft u zich alleen gebaseerd op de cijfers van GAK en GUO en niet ook bij de Kamer van Koophandel in Den Haag geïnformeerd? Zijn er volgens het GAK alleen al in de laatste drie maanden landelijk 600 ondernemingen in de land- en tuinbouwsector ingeschreven? Wat betekent dat voor de Haagse regio? Wat zijn de precieze cijfers? Geeft het GAK als verklaring voor het verschil tussen de Kamer van Koophandel en de eigen registratie dat er wellicht geen feitelijke bedrijfsactiviteiten worden uitgeoefend of dat betrokkenen geen personeel in dienst hebben? Hoe groot acht u de kans dat het hier gaat om malafide praktijken? Vindt er überhaupt nog enige wijze van controle plaats in de startfase? Bent u bereid maatregelen te nemen om de controle te verbeteren? Hoe hoog is volgens u het bedrag dat gemoeid is met het niet afdragen van loonbelasting, sociale verzekeringspremies en omzetbelasting door malafide loonbedrijven en uitzendbureaus? Zijn er inmiddels resultaten te melden uit activiteiten van het Westland Interventieteam (WIT)? Wanneer is voor u de nood in de land- en tuinbouw hoog genoeg om maatregelen als bedoeld in de WAADI te willen nemen? Geven de nieuwe feiten voldoende aanleiding om in te willen grijpen? Aanhangsel Handelingen, nr. 1665, vergaderjaar 1998–1999. FNV Magazine (33), 21 oktober 1999 Sinds 1 juli 1998 is geen vergunning meer nodig om een uitzendbureau te starten. In uw beantwoording van mijn vragen over het aantal loonbedrijven en uitzendbureaus in de Haagse regio van 8 juni 1999 stelt u dat het belang van een vergunningenregime niet moet worden overschat	 Ja, ik herinner mij uw vraag. Ik herinner mij tevens dat ik mijn antwoord baseerde op cijfers van het GAK en het GUO. De recentere cijfers van het GAK zijn vooral hoger dan voorheen gemeld doordat nu naast uitzendbureaus ook detacheringsbedrijven en intermediaire diensten zijn meegeteld. Bij het GAK en het GUO staan in principe alle werkgevers geregistreerd. Bij de Kamer van Koophandel staan naast werkgevers ook ondernemers zonder personeel geregistreerd. Bovendien staan bij de Kamer van Koophandel ook niet meer (in deze sector) actieve en inmiddels gestopte ondernemers geregistreerd, die zich niet hebben afgemeld. Hierdoor geeft het aantal bij de Kamer van Koophandel geregistreerde ondernemers in deze sector geen adequaat beeld van het aantal werkgevers. Gak Nederland bv heeft desgevraagd aangegeven dat het genoemde aantal nieuwe werkgevers (600) betrekking heeft op de periode juni 1999 tot en met augustus 1999. Ook hecht het Gak er aan om te vermelden dat het hier een momentopname betreft op een bepaalde peildatum en over een beperkte periode. Het Gak heeft toegezegd op korte termijn cijfermatige informatie te zullen aanbieden die betrekking heeft op de ontwikkelingen binnen het geografische gebied dat onder zijn kantoor te Den Haag ressorteert. De door u geschetste redenen kunnen inderdaad een rol spelen, waarbij in bepaalde gevallen inderdaad sprake zal zijn van malafide praktijken. De omvang daarvan kan ik op dit moment niet inschatten. Om dit soort situaties aan te pakken is juist het Westland Interventieteam (WIT) in het leven geroepen. Ik verwacht dan ook dat de inzet van het WIT hierin te zijner tijd inzicht zal verschaffen. Gak Nederland bv en de Belastingdienst controleren wel degelijk startende ondernemers. Het Gak controleert nieuwe inschrijvers in persoon en op de (vestigings-)locatie om te toetsen of er daadwerkelijk sprake is van ondernemingsactiviteiten zoals het beschikken over meerdere opdrachtgevers, eigen vervoermiddelen, een bedrijfsadministratie en dergelijke. Hiernaast vinden er controles plaats terzake van de Wet Arbeid Vreemdelingen en de arbeidsvoorwaarden, maar deze controles vinden niet noodzakelijkerwijze in de startfase van een nieuw bedrijf plaats. Ik heb reeds maatregelen genomen om de controle in deze sector te verbeteren en te intensiveren: in algemene zin in het kader van de nota intensivering fraudebestrijding 1998–2002 en in het bijzonder door de instelling van het WIT. Voorts is hier van belang, dat zowel in 1999 als in 2000 een intensivering is voorzien van de handhaving op grond van de Wet Arbeid Vreemdelingen. Specifieke projecten dienaangaande, waarbij onder meer op valse en vervalste identificatiemiddelen wordt gelet, zijn opgenomen in de respectievelijke jaarprogramma’s van de Arbeidsinspectie. In dit verband wil ik ook wijzen op het belang van zelfregulering door de uitzendbranche: de beide brancheorganisaties (ABU en NBBU) kennen een vrij uitgebreide toelatingsprocedure voor nieuwe leden en daarnaast repeterende monitoring via onafhankelijke toetsing. Het lidmaatschap vervult in zekere zin de rol die voorheen de vergunning beoogde te vervullen en doet dat mogelijk beter. Hoewel het lidmaatschap en de toetsing geen vrijwaring van de wettelijke inlenersaansprakelijkheid garanderen, zijn zij wel van belang voor inleners als het er om gaat indicaties te krijgen van de algemene betrouwbaarheid. Aldus kan een inlener de risico’s beperken om betrokken te raken bij overtreding van wettelijke bepalingen. Over de bedoelde risico’s worden inleners door de brancheorganisaties en ook via het WIT voorgelicht. Ik kan niet met enige mate van zekerheid inschatten welke bedragen hiermee gemoeid zijn. Wel bekend is dat de acties van RIF Den Haag in 1995 tot correcties in de premieheffing van f 2,2 mln., tot correcties in loonheffing van f 2,6 mln. en tot een correctie in de omzetbelasting van f 21 000,– hebben geleid. Gelet op de groei in het aantal bedrijven zou het schadebedrag hoger kunnen liggen. Met het oog hierop en teneinde een oplossing voor deze problematiek te vinden is het WIT opgericht. Door het multidisciplinaire samenwerkingsverband Westland Interventieteam (WIT) worden, in samenwerking met de Regiopolitie Haaglanden, controles uitgevoerd in het Westland. Deze controles hebben plaats vanuit een geïntegreerde aanpak van de problematiek in het Westland. Bij verschillende tuinbouwbedrijven zijn werknemers gecontroleerd. Van hen was 27% niet gerechtigd in Nederland arbeid te verrichten. Van de gecontroleerde werknemers bleek 19% illegaal in Nederland te verblijven. Van de legale arbeidskrachten bleek 10% een uitkering van de Gemeentelijke Sociale Dienst te hebben. Circa 30% van alle aangetroffen werknemers is in onderzoek bij de betrokken uitvoeringsinstellingen en Belastingdienst, vanwege het verzwijgen van de loonsom, dan wel het niet of niet tijdig aanmelden van dienstverbanden. Op basis van deze gegevens kan vooralsnog niet worden vastgesteld of er sprake is van een toe- of afname van illegale tewerkstelling. Het beeld van de rapportage van het Regionaal Interdisciplinair Fraudeteam Den Haag uit juni 1997, gebaseerd op een onderzoek bij een beperkt aantal bedrijven, lijkt evenwel te worden bevestigd, namelijk dat bij de onderzochte bedrijven op aanzienlijke schaal sprake is van belasting- en premiefraude en illegale tewerkstelling. Naast geschetste controles van het WIT zullen ook andere activiteiten, zoals het verzamelen en analyseren van nog ter beschikking komende gegevens, op termijn inzicht verschaffen in de omvang van de problematiek. Het WIT is nog te kort operationeel om thans conclusies te kunnen trekken. Deze aanpak moet zich eerst kunnen bewijzen en daarvoor de tijd krijgen. Zoals ik reeds eerder heb geantwoord, ben ik van mening dat (her)invoering van een vergunningenregime niet aan de orde is, omdat en zolang de beschikbare instrumenten voor handhaving, in casu via het WIT, niet volledig zijn benut. Ik herhaal hierbij nogmaals mijn ernstige twijfels over een vergunningenregime als effectief instrument om de onderhavige overtredingen in deze sector te voorkomen (illegaal opererende uitzendondernemingen vroegen ook in het verleden geen vergunning aan). Op basis van de ervaringen van het WIT zal ik – samen met andere betrokken bewindslieden – bezien of en zo ja welke vervolgstappen gezet moeten worden. Over de bedoelde ervaringen zult u komend voorjaar worden geïnformeerd.	 Sociale Zaken en Werkgelegenheid (SZW)
 KVR10717.xml	 1999	 CDA	 Vragen naar aanleiding van een bericht in het weekblad Delta 9 van 18 maart 1999 van de TU Delft, waarin ongenoegen wordt geuit over de regelgeving inzake toelating van buitenlandse studenten.	 Hebt u kennisgenomen van het artikel in het weekblad van de Technische Universiteit Delft , waarin ongenoegen wordt geuit over de regelgeving inzake de toelating van buitenlandse studenten? Deelt u de mening dat die regelgeving erg gecompliceerd en ondoorzichtig is? Deelt u de mening dat de kennis van die regelgeving bij Nederlandse ambtenaren veelal ontoereikend is om op voortvarende wijze aanvragen voor studie in Nederland te kunnen afhandelen? Deelt u de mening dat de huidige voorlichting aan diverse betrokkenen over toelating van buitenlandse studenten tekortschiet? Geven de in het artikel gesignaleerde omstandigheden u aanleiding maatregelen te treffen? Zo ja, welke? Delta 9, 18 maart 1999	 Bijlage ter informatie gelegd bij afdeling Parlementaire Documentatie	 Onderwijs, Cultuur en Wetenschappen
 KVR10718.xml	 1999	 GroenLinks	 Vragen naar aanleiding van een bericht in Trouw van 12 november 1999 over oliewinning in Tsjaad.	 Heeft u kennis genomen van het bericht Tsjaad loopt «goudmijn» mis? Bevestigt uw informatie dat Shell en Elf hun deelname aan het project aan het heroverwegen zijn? Zo ja, wat is hiervan volgens uw informatie de reden? Wanneer wordt de besluitvorming verwacht? Bent u bereid om nogmaals een reactie te geven op de Nederlandse Milieueffectrapportage (MER), met daarin aandacht voor de volgende zaken: – de twijfel die de MER uit of Tsjaad en Kameroen de beloften op milieugebied waar kunnen maken, aangezien rampenplannen of noodscenario’s ontbreken; – de voorlopig gemiste kans om onderzoek te doen naar milieuvriendelijker alternatieven; – de mogelijkheid dat de pijplijn in de toekomst voor andere projecten gebruikt kan worden, waarvoor nog geen enkele garantie voor het milieu is afgegeven, – de stellingname van de Nederlandse vertegenwoordiging bij de Wereldbank inzake dit project? Wanneer zal besluitvorming binnen de Wereldbank, over het al dan niet meefinancieren van het olieproject, plaatsvinden? Zal de Nederlandse vertegenwoordiger bij de Wereldbank aansturen op uitstel van besluitvorming bij de Wereldbank, conform het advies van de MER? Zo nee, waarom niet? Als de Wereldbank besluit tot uitstel, zoals het krantenbericht als mogelijkheid stelt, wat zal dan de procedure worden? Wanneer zal in dat geval de Wereldbank komen tot een definitief besluit en waar zal dit afhankelijk van gesteld worden? Welke positie zal in dit geval de Nederlandse vertegenwoordiger innemen? Bent u bereid deze vragen te beantwoorden vóór de besluitvorming in de Wereldbank, opdat de Kamer nog in de gelegenheid is met u van gedachten te wisselen (indien nodig)? Trouw, 12 november 1999	 Ja. Ja, ik heb informatie ontvangen van Shell dat Shell en Elf hun positie binnen het door Exxon geleide consortium heroverwegen. Over de reden heb ik geen informatie ontvangen. Over het tijdstip van besluitvorming bij Shell is mij evenmin iets bekend. De studie van de Commissie m.e.r. heeft belangrijke vragen naar voren gebracht, die met de Wereldbank gedeeld zijn. Inmiddels is het «oil spill plan» beschikbaar gekomen zodat aan één van de vragen van de Commissie voor de m.e.r. beantwoord is. Het oil spill plan is ter bestudering aan de Commissie voor de m.e.r. voorgelegd. Het advies is nog niet ontvangen. Bovendien heeft de Wereldbank meegedeeld dat aanvullende informatie (over toezicht en institutionele versterking) bekend gemaakt zal worden voordat besluitvorming plaats zal vinden. Bij afwegingen t.a.v. het Nederlandse standpunt zal het laatste toetsingsadvies van de Commissie voor de m.e.r. een belangrijke inbreng vormen. Formulering van een standpunt is nog niet aan de orde vanwege de nog niet beschikbaar zijnde documenten. Op dit moment is, o.a. gelet op de heroverweging van de positie door Shell en Elf in het door Exxon geleide consortium, niet bekend wanneer het projectvoorstel aan de Board ter goedkeuring zal worden voorgelegd. Besluitvorming is niet voorzien zolang de samenstelling van het consortium van oliemaatschappijen onduidelijk is en de projectdocumentatie nog niet compleet is. Bij deze de beantwoording.	 Ontwikkelingssamenwerking
 KVR10719.xml	 1999	 CDA	 	 Heeft u kennisgenomen van de vragen van het lid van het Europese Parlement mevrouw Maij-Weggen aan EU-Commissaris Monti over de compensatieregeling grenspomphouders en de beantwoording van deze vragen? Hoe was het mogelijk dat u de compensatieregeling doorzette, zonder toestemming van de Europese Commissie? Bent u bereid om alle correspondentie (8 brieven van de Commissie en 11 brieven van uw ministerie), alsmede verslagen van vergaderingen tussen uw departement en de Commissie aan de Kamer ter inzage te geven? Wat is uw reactie op de stelling van de Commissie dat pomphouders zelf hadden moeten nagaan of de steun die zij ontvingen rechtsgeldig en verenigbaar is met de gemeenschappelijke markt? Deelt u de mening dat, indien aan grenspomphouders generlei vorm van financiële compensatie kan worden geboden, daarmee niet is voldaan aan de randvoorwaarden die de Kamer heeft gesteld om akkoord te kunnen gaan met de accijnsverhoging per 1 juli 1997? Schriftelijke vraag P-1610/99 van Hanja Maij-Weggen (PPE) aan de Commissie 07091999 P-1610/99NL dd, 4 oktober 1999	 Ja. De tijdelijke regeling subsidie tankstations Duitse grensstreek is gebaseerd op de zogenoemde de minimis-regel van de Commissie (PbEG C 68 van 6 maart 1996, blz. 9). Het kenmerk van de de minimis-regel is dat indien steun aan een ondernemer wordt beperkt tot maximaal 100 000 euro in een periode van drie jaar, deze steun niet vooraf aan de Europese Commissie hoeft te worden aangemeld. De tijdelijke regeling subsidie tankstations Duitse grensstreek is in lijn met deze de minimis-regel en als zodanig dan ook niet bestreden door de Commissie: zie onder meer de overwegingen 67 t/m 69 van de Beschikking van de Europese Commissie . De Commissie heeft de toepassing van de regeling uiteindelijk getoetst aan het criterium dat geen cumulatie van de de minimis-steun bij een en dezelfde (materiële) ontvanger van de steun mag optreden. In dat verband heeft de Commissie een aantal categorieën onderscheiden waarin zich naar haar oordeel zodanige cumulatie voordoet, althans niet is uitgesloten. In die gevallen waar cumulatie van steun heeft plaatsgevonden wordt door de Commissie terugvordering van de verleende steun verlangd. Onlangs is deze correspondentie – ontdaan van de bedrijfsvertrouwelijke informatie – ter beschikking gesteld aan de brancheorganisaties en de oliemaatschappijen. Afschriften van deze stukken doe ik u hierbij toekomen . Indien de Kamer inzage verlangt in de correspondentie die met de Commissie is gevoerd en welke niet van de bedrijfsvertrouwelijke informatie is ontdaan, ben ik desgevraagd bereid deze – ter vertrouwelijke kennisneming – ter beschikking te stellen. Er zijn geen verslagen van de (uitsluitend informele) besprekingen waaraan de Commissie refereert in haar antwoorden op de vragen van het lid van het Europees Parlement mevrouw Maij-Weggen. De Nederlandse regering stelt zich in dezen op het standpunt dat de bekendmaking van de de minimis-regel door de Commissie het vertrouwen heeft gewekt dat de Commissie zich bij het door haar uit te oefenen toezicht op de communautaire staatssteunregels naar de de minimis-regel zal gedragen. Dit vertrouwen betreft zowel de lidstaten wat het betreft de omvang van hun meldingsverplichting als de ondernemers die steun ontvangen binnen de door de de minimis-bekendmaking aangegeven grenzen en er daarom naar de mening van de Nederlandse regering op mogen vertrouwen dat hiervoor geen communautairrechtelijke belemmeringen bestaan. Voor het antwoord op deze vraag moge ik verwijzen naar mijn antwoord op eerdere vragen van de heer Stroeken en naar Kamerstuk II, 1996–1997, 25 052, nr. 24, middelste kolom). Beschikking van 29 juli 1999, gepubliceerd in PbEG L 280, blz. 87 e.v Bijlage ter inzage gelegd bij afdeling Parlementaire Documentatie	 Financiën (FIN)
 KVR1072.xml	 1995	 CDA	 De vragen betreffen het vervolgingsbeleid van het arrondissementsparket en de rechtbank Amsterdam ten opzichte van automobilisten met een te hoog alcoholpromillage.	 Is het waar dat automobilisten in Amsterdam die met 2,1 promille alcohol in hun bloed worden aangehouden, voorlopig niet voor de rechter hoeven te verschijnen? Welke maatregelen neemt u opdat de landelijke richtlijn van 1,3 promille gehandhaafd blijft voor alle liggende zaken uit 1994 en alle nieuwe zaken in 1995? Zijn er de afgelopen jaren meer arrondissementsrechtbanken overgegaan tot vermindering van de promillagegrens? Vindt u dit niet strijdig met het ingezette verkeersveiligheidsbeleid? Heeft een dergelijke aankondiging van de arrondissementsrechtbank te Amsterdam juist in de periode van feestdagen en jaarwisseling niet het effect dat meer mensen met alcohol op achter het stuur gaan zitten, met alle gevolgen van dien voor de weggebruikers? Deelt u de mening, dat het hoogst onverantwoord van de rechtbank is om een capaciteitstekort via de publiciteit aan de kaak te stellen? Wordt de verkeersveiligheid zo ondergeschikt gemaakt aan het eigen belang?	 Nee. Het betrof hier overigens een e´e´nmalige actie, waarbij de getransigeerde zaken zorgvuldig zijn geselecteerd. Ik verwijs verder naar het antwoord op vraag 4 en de bijgevoegde ambtsberichten . De Procureur-Generaal bij het Gerechtshof te Amsterdam heeft mij bericht dat openbaar ministerie en rechtbank alles in het werk zullen stellen de vigerende richtlijn na te leven om te voorkomen dat in de toekomst een soortgelijke beslissing moet worden genomen. Gelet hierop zijn maatregelen van mijn kant niet aan de orde. Uit de ambtsberichten die mij ter zake door de Procureurs-Generaal zijn verstrekt is mij gebleken dat in het verleden alleen in Rotterdam van de vigerende richtlijn is afgeweken in verband met geringe zittingscapaciteit. In Rotterdam wordt evenwel de richtlijn weer onverkort toegepast. Vooropgesteld moet worden dat de actie in Amsterdam niet tot gevolg had dat de desbetreffende automobilisten (het betrof 150 zaken tegen first-offenders) vrijuit zouden gaan. Een aantal zaken zou niet binnen een half jaar door de rechter kunnen worden behandeld, terwijl zij al wel enige tijd ter berechting gereed lagen. In het uiterste geval zou daarvan mogelijk het gevolg zijn een niet-ontvankelijkheid van het openbaar ministerie. De actie had tot doel te voorkomen dat deze automobilisten vrijuit zouden gaan. Ik acht toepassing van de richtlijn van groot belang als onderdeel van de handhaving van de regelgeving inzake rijden onder invloed. Gelet op de aard van de actie alsmede op het feit dat het hier een eenmalige actie betrof, deel ik het oordeel van de Procureur-Generaal bij het Gerechtshof te Amsterdam dat deze actie niet in strijd was met het verkeersveiligheidsbeleid. Betwijfeld kan worden of het bedoelde effect zich inderdaad heeft voorgedaan, mede gelet op de omstandigheid dat het om een gering aantal zaken ging en de betrokken automobilisten niet vrijuit zijn gegaan, maar een transactie van het openbaar ministerie aangeboden hebben gekregen. Noch het arrondissementsparket Amsterdam, noch de rechtbank aldaar hebben over onderhavige aangelegenheid de publiciteit gezocht. Eerst na de onjuiste berichtgeving hebben rechtbank en parket een persbericht laten uitgaan. Zo het in vraag 5 bedoelde effect zich heeft voorgedaan, kunnen noch rechtbank noch parket hiervoor verantwoordelijk worden gesteld. Ter inzage gelegd bij de afdeling Parlementaire Documentatie	 Justitie Verkeer en Waterstaat
 KVR10724.xml	 1999	 SP	 Vragen naar aanleiding van de foto''s van de hofjacht die gepubliceerd zijn in de Nieuwe Revu van 27 oktober 1999.	 Heeft u foto’s van de hofjacht bekeken zoals gepubliceerd in de Nieuwe Revu van 27 oktober jl.? Welke politie-, beveiligings- en andere overheidsdiensten zijn bij de hofjacht betrokken? Wat kost hun inschakeling en uit welk budget wordt dit betaald? Is het ook bij hofjachten de gewoonte dat jagers die voor het eerst een zwijn schieten, de borst van het zwijn met hartvangers open snijden om vervolgens met blote hand het hart er uit te trekken? Zo neen, in welke mate berust het bericht dan op juiste c.q. onjuiste informatie en welke informatie is dan correct? Worden de geschoten zwijnen ter consumptie aangeboden? Zo ja, via welke kanalen? Zo neen, wat gebeurt er dan met de kadavers? Indien de zwijnen ter consumptie aangeboden worden is de methode van slachten dan conform de voorschriften? Wie ziet er dan op toe dat dit slachten in de voorgeschreven hygiënische omstandigheden gebeurt? Hoe vaak heeft de inspectie W&V in het afgelopen jaar post mortum keuringen uitgevoerd op zwijnen geschoten op het Loo? Acht u dergelijke praktijken (als omschreven in vraag 1 en 3 passen bij jachtpartijen in de directe omgeving van ons staatshoofd dan wel onze kroonprins? Moet bij het behalen van het zwartwildbrevet geschoten worden op een papieren doelwit dat beweegt met een snelheid van rond de 10 km/u? Kan een zwijn op de vlucht in het wild een snelheid ontwikkelen van 60 km/u? In hoeverre acht u de eisen voor het zwartwildbrevet in dat verband toereikend? Bent u bereid in het kader van de nieuwe Flora- en faunawet aangescherpte regelgeving ten aanzien van het zwartwildbrevet dan wel een verbod op de drijfjacht te overwegen? Is het juist dat een groot aantal kandidaten voor het zwartwildbrevet niet tijdens de eerste schietoefening slaagt? Wordt elk examen door een rijksgecommiteerde bijgewoond en zijn alle individuele resultaten in diens verslag ter inzage voor de volksvertegenwoordiging?	 Ja. De Koninklijke Marechaussee en de Divisie Koninklijke & Diplomatieke Beveiliging zien toe op de veiligheid van leden van het Koninklijk Huis. De regiopolitie is zonodig betrokken bij de handhaving van de openbare orde en veiligheid in relatie tot de jacht op het Loo. De inzet, waarop gedoeld wordt, maakt deel uit van de reguliere werkzaamheden en wordt derhalve niet apart begroot. Neen, deze informatie is onjuist. Na het afschot worden in de regel de ingewanden van het geschoten dier verwijderd. De organen (milt, hart, lever en nieren) worden met het oog op een eventuele post-mortem keuring als zijnde identificeerbaar bij het karkas gehouden. De op het Loo geschoten wilde zwijnen worden aan een poelier geleverd. Levering die plaatsvindt aan restaurants en kleinhandelaren (waaronder poeliers binnen het segment van de detailhandel) valt onder het toezicht van de Inspectie Waren & Veterinaire Zaken van het Ministerie van Volksgezondheid, Welzijn en Sport. Het uitvoeren van post-mortem keuringen bij wilde zwijnen maakt geen deel uit van het toezicht. Geschoten wilde zwijnen die worden aangeboden aan een op grond van de Richtlijn EG/92.45 erkende vrijwild-verwerkingsinrichting worden gekeurd door de Rijksdienst voor de keuring van Vee en Vlees. Er wordt bij de proeve van bekwaamheid geschoten op een mechanisch voortbewogen schijf welke een, op ware grootte afgebeelde, van rechts naar links lopende keiler voorstelt. De baan van de lopende keiler passeert een pad van 6 meter breedte in een tijdsbestek van 1.8 tot 2.0 seconde. Dit betekent een snelheid van circa 10 km per uur. Een snelheid van 60 km per uur wordt door een wild zwijn op de Veluwe, voorzover mij bekend, niet gehaald. De eisen van het zwartwildbrevet acht ik toereikend. Ik ben niet voornemens het huidige beleid ten aanzien van de regelgeving voor afschot van zwartwild inhoudelijk aan te passen bij de inwerkingtreding van de Flora- en faunawet. Neen, circa tweederde deel van het aantal kandidaten slaagt tijdens de eerste schietoefening. Geaggregeerde overzichten van de examenresultaten treft u bijgaand aan. De Rijksgecommitteerde ziet toe op het verloop van het examen en doet daarvan verslag.	 Landbouw, Natuurbeheer en Visserij (LNV)
 KVR10726.xml	 1999	 CDA	 Vragen naar aanleiding van het artikel ''Eigen land eerst, fort Europa of mondiale plichten'' van prof. dr. Vonk, gepubliceerd in SMA (tijdschrift over arbeid en sociale zekerheid), nr. 9 van september 1999.	 Kent u de publicatie «eigen land eerst, fort europa of mondiale plichten»? Kan worden bevestigd dat «de opheffing van de verzekeringsplicht voor post-actieven in het buitenland in relatie tot het Europees Gemeenschapsrecht een kwetsbaar gegeven is» en dat «de situatie wat de verordening nr. 1408/71 betreft precair is»? Wat betekent dit concreet voor de betrokken post-actieven in het buitenland? Hebt u over het bedoelde in vraag 2 advies gevraagd aan het LISV c.q. heeft het LISV u ongevraagd geadviseerd? Zo ja, wat is dan de inhoud van dit advies en bent u bereid dit advies aan de Kamer over te leggen? Aannemende dat u bent geadviseerd door het LISV, welke stappen heeft u dan naar aanleiding daarvan gezet c.q. welke (beleids)maatregelen bent u voornemens te treffen? Artikel van prof. Dr. Vonk, gepubliceerd in SMA (tijdschrift over arbeid en sociale zekerheid) september 1999 nr. 9	 Ja. In de brief aan de Tweede Kamer Herbezinning Besluit uitbreiding en beperking kring verzekerden volksverzekeringen 1989 van 29 mei 1996 (Kamerstukken II 1995/96, 24 754, nr. 1) is uitgebreid aandacht besteed aan de positie van in de Europese Unie wonende postactieven in relatie tot Verordening (EEG) nr. 1408/71. Dit hield verband met het feit dat met ingang van 29 juli 1991 een aantal artikelen in de Verordeningen (EEG) nrs. 1408/71 en 574/72 waren opgenomen met betrekking tot postactieven. Deze bepalingen beoogden een einde te maken aan de onduidelijkheid die ten gevolge van een uitspraak van het Hof van Justitie (EG) was gerezen omtrent de verzekeringspositie van in het buitenland wonende postactieven. In deze bepalingen werd vastgelegd dat de nationale wetgever zelf bepaalt of en onder welke voorwaarden postactieven, die laatstelijk in Nederland werkzaam zijn geweest maar buiten Nederland wonen en een Nederlandse langlopende uitkering ontvangen, verzekerd blijven dan wel uitgesloten worden van de Nederlandse verzekeringsplicht. Door het opnemen van deze nieuwe bepalingen waren de onduidelijkheden over de bevoegdheid van de nationale wetgever op dit terrein opgelost, en was een herbezinning op de verzekeringspositie van postactieven weer actueel geworden. Deze herbezinning heeft er uiteindelijk toe geleid dat in het KB uitbreiding en beperking kring verzekerden volksverzekeringen 1999, KB 746, postactieven met een Nederlandse langlopende uitkering die in het buitenland wonen, niet meer als verzekerd voor de volksverzekeringen worden beschouwd. Dit zal worden geëffectueerd per 1 januari a.s. Hoewel het uitgangspunt van KB 746 was het beëindigen van de verplichte verzekering voor in het buitenland wonende uitkeringsgerechtigden, zijn hierop toch, om verschillende redenen, uitzonderingen gemaakt voor bepaalde categorieën uitkeringsgerechtigden. Dit heeft tot gevolg dat een aantal uitkeringsgerechtigden toch voor tenminste één sociale verzekeringswet verzekerd blijft. Het betreft hier de volgende groepen: degenen die op 1 januari 2000 recht hebben op kinderbijslag, blijven verzekerd voor de AKW, zodat hun recht op kinderbijslag wordt gecontinueerd; degenen die verzekerd zijn voor de Ziekenfondswet en die op grond van Verordening (EEG) nr. 1408/71 aanspraak op medische verstrekkingen kunnen maken in hun woonland, blijven verzekerd voor de AWBZ; WAO-gerechtigden zijn niet meer verzekerd voor de volksverzekeringen, maar nog wel voor de werknemersverzekeringen. De door u geciteerde zinsneden hebben betrekking op de gevolgen die de auteur ervan hier kennelijk aan verbindt in het licht van Verordening (EEG) nr. 1408/71. Verordening (EEG) nr. 1408/71 bevat bepalingen aan de hand waarvan moet worden vastgesteld aan welke sociale verzekeringswetgeving een migrerende werknemer is onderworpen. Vervolgens moet op grond van de bepalingen uit die wetgeving worden vastgesteld of de betrokken werknemer ook verzekerd is voor de verschillende sociale verzekeringswetten. Daarbij geldt wel dat eventuele in die wetten voorkomende woonplaatseisen niet mogen worden gesteld. Dit leidt er voor de Nederlandse volksverzekeringen bijvoorbeeld toe dat een werknemer die in België woont en in Nederland werkt, op grond van deze bepalingen uitsluitend onderworpen is aan de Nederlandse sociale verzekeringswetgeving en daardoor ook verzekerd is voor de volksverzekeringen, hoewel hij niet voldoet aan de woonplaatseis. In 1991 is aan deze bepalingen een bepaling toegevoegd die betrekking heeft op postactieven, personen die alle werkzaamheden in een bepaald land hebben gestaakt en in een ander land woonachtig zijn. Voor deze personen geldt dat zij onderworpen zijn aan de wetgeving van het woonland vanaf het moment dat het laatste werkland verklaart dat betrokkene niet meer in dat land verzekerd is. Kennelijk gaat de auteur ervan uit dat ook in een situatie waarin een postactieve verzekerd blijft voor tenminste één sociale verzekeringswet in een lidstaat eventuele wooneisen in andere sociale verzekeringswetten in die lidstaat niet mogen worden gesteld. Dit zou tot gevolg hebben dat de hierboven beschreven categorieën personen in weerwil van het gestelde in KB 746 toch als verzekerde moeten worden aangemerkt voor alle volksverzekeringen. Ik onderschrijf dit standpunt niet. Ik ben van mening dat uit de betreffende Verordeningsbepalingen en uit de daarop gebaseerde jurisprudentie van het Hof van Justitie (HvJ 11 juni 1998, zaak C-275/96, A. Kuusijärvi tegen Riksförsäkringsverket) blijkt dat vanaf het moment waarop de werknemer iedere werkzaamheid op het grondgebied van de ene lidstaat heeft stopgezet en geen werkzaamheden aanvangt op het grondgebied van een andere lidstaat, de woonplaatsvoorwaarden in de wetgeving van eerstgenoemde lidstaat de werknemer wel kunnen worden tegengeworpen. Dit standpunt is door de Nederlandse regering ingebracht in een lopende infractieprocedure van de Europese Commissie tegen België, waarin ondermeer de uitleg van deze bepalingen in het geding is. Uit het antwoord op vraag 2 blijkt dat ik van mening ben dat in het kader van de toepassing van Verordening (EEG) nr. 1408/71 geen bijzondere gevolgen voor de betrokken postactieven in het buitenland te verwachten zijn. Ik heb een brief ontvangen van het Lisv waarin het Lisv aandacht vraagt voor de redenering zoals weergegeven bij het antwoord op vraag 2. De inhoud van de brief komt overeen met hetgeen ik bij het antwoord op vraag 2 heb vermeld. Een kopie van de brief treft u hierbij aan. Het Lisv is door mij in kennis gesteld van het feit dat ik zijn standpunt niet deel. Hoewel uit het op vraag 2 gegeven antwoord blijkt dat ik de visie van het Lisv niet onderschrijf, valt nooit uit te sluiten dat het Hof van Justitie EG uiteindelijk een andere mening is toegedaan. Ik ben daarom, in overleg met de minister van Volksgezondheid, Welzijn en Sport, aan het onderzoeken of het mogelijk is om de verzekeringsgrondslag voor de bij het antwoord op vraag 2 (alinea 2) vermelde categorieën personen te beëindigen, zonder dat eventuele aanspraken van betrokkenen verloren gaan. Dit zou een uitsluitend technische operatie betreffen, zonder gevolgen voor de positie van de betrokken personen. Bijlage ter inzage gelegd bij afdeling Parlementaire Documentatie	 Sociale Zaken en Werkgelegenheid
 KVR10727.xml	 1999	 PvdA	 Vragen naar aanleiding van het bericht in de Leeuwarder Courant van 6 november 1999 dat statuten van verenigingen en stichtingen in de Friese taal niet worden geaccepteerd omdat de wet dit niet toestaat. De vertaling van deze vragen in het Fries zijn bijgevoegd.	 Hebt u kennisgenomen van het bericht dat statuten van verenigingen en stichtingen in de Friese taal niet worden geaccepteerd omdat de wet dit niet toestaat? Herinnert u zich uw antwoord in de Eerste Kamer , bij de behandeling van de Wet op het Notarisambt dat artikel 42 van die wet thans de mogelijkheid biedt om een akte in de Friese taal te verlijden maar dat tevens wijziging van het Burgerlijk Wetboek, de Kadasterwet en de Handelsregisterwet nodig zou zijn? Herinnert u zich overigens nog het antwoord van de minister van Economische Zaken in de Eerste Kamer, dat zij hoopt dat het instellen van een werkgroep voor dit doel niet (meer) nodig is? Wat is de stand van zaken sinds de behandeling in de Eerste Kamer van 23 maart 1999 met betrekking tot het wel of niet instellen van een werkgroep? Bent u met ons van mening dat het wenselijk is op korte termijn met concrete voorstellen voor wetswijziging te komen? Zo ja, op welke termijn kan de Tweede Kamer voorstellen ter zake tegemoet zien? Leeuwarder Courant, 6 november 1999. Handelingen Eerste Kamer, 24 e Vergadering, 23 maart 1999, blz. 1057–1058 en 1066. Bij wijze van uitzondering – gelet op de bijzondere aard van het onderwerp – worden deze vragen in het Fries vertaald bijgevoegd: Fragen fan de leden Van der Hoek (PvdA), Van Middelkoop (GPV), Hoekema (D66), Rijpstra (VVD) en Atsma (CDA) oan de steatssiktaris fan Justysie en de steatsiktaris fan Ynlânske Saken oer ynskriuwing fan akten yn de Fryske taal yn it Iepenbier Register. Hawwe jo kundskip naam fan it berjocht dat karbrieven fan ferienings en stiftings yn de Fryske taal net akseptearre wurde om ’t de wet dit net tastiet? Hawwe jo noch yn omtinken jo antwurd yn de Earste Keamer, dat kêst 42 fan de Wet op het Notarisambt no de mooglikheid iepent en passearje in akte yn de Fryske taal troch in wiziging fan it BW, mar dat ek in mooglike wiziging fan de Kadasterwet en it Hannelsregister nedich wêze soe? Hawwe jo fierder noch yn omtinken it antwurd fan de minister fan Ekonomyske Saken yn de Earste Keamer, dat hja hopet dat it ynstellen fan in wurkgroep foar dit doel net (mear) nedich is? Wat is de stân van saken sûnt de behanneling yn de Earste Keamer fan 23 maart 1999 oer it al as net ynstellen fan in wurkgroep? Binne jo mei ús fan betinken dat it winsklik is en kom op koarte termyn mei konkrete útstellen foar wetswiziging? Sa ja, op hokker termyn kin de Twadde Keamer útstellen temjitte sjen?	 	 Justitie Binnenlandse Zaken en Koninkrijksrelaties
 KVR10728.xml	 1999	 CDA	 Vragen naar aanleiding van een brief van BOBW van 25 oktober 1999 aan organisaties voor begeleid werken, over het stagneren van de opdrachtverstrekking voor arbeidsbemiddeling van arbeidsgehandicapten.	 Kunt u bevestigen dat de opdrachtverstrekking voor arbeidsbemiddeling van arbeidsgehandicapten stagneert? Kunt u over de laatste twee jaren zowel absoluut als procentueel de voortgang in het aantal bemiddelingsopdrachten aangeven? Wat is hiervan de oorzaak? Welke rol spelen Arbeidsvoorziening Arbeidsintegratie (AI) en Gak hierin? Heeft u inzicht in de landelijke resultaten van begeleid werken? Staan deze resultaten in verhouding tot de beschikbare middelen? Moet het feit dat bij veel Sociale Werkplaatsen de wachtlijsten fors zijn gedaald in relatie worden gezien met de forse neergang in het aantal bemiddelingsopdrachten? Wilt u uw antwoord motiveren? Wat is er gebeurd met de mensen die op deze wachtlijsten stonden? Hebben zij inmiddels een betaalde baan of bevinden zij zich in een andere regeling? Wat is uw oordeel over deze gang van zaken? Welke maatregelen zullen worden genomen om de stagnatie in bemiddelingsopdrachten voor arbeidsbemiddeling te beëindigen en te voorkomen dat organisaties voor begeleid werken wegens gebrek aan opdrachten moeten worden opgeheven en nog belangrijker, mensen die willen worden bemiddeld, ook daadwerkelijk aan het werk kunnen? Brief van BOBW, 25 oktober 1999 aan organisaties voor begeleid werken?	 	 Sociale Zaken en Werkgelegenheid
 KVR10729.xml	 1999	 VVD	 Vragen naar aanleiding van een bericht in de Telegraaf van 6 november 1999 dat de regiopolitie het particuliere bedrijfsleven inschakelt om snelheidsovertreders op te sporen.	 Is het waar dat de regiopolitie het particuliere bedrijfsleven inschakelt om snelheidsovertreders op te sporen? Sinds wanneer is dat het geval? Gaat het alleen om snelheidsovertredingen? Welke regels gelden hierbij, welke eisen worden gesteld en om welke input en output gaat het hier? Gaat het om vaste controlelocaties of ook om mobiele controles met auto’s? Kunt u in aansluiting op de discussie gevoerd tijdens de begroting van het ministerie van Verkeer en Waterstaat, een kwantitatief overzicht verstrekken van input (menskracht en materieel) en output (aantal bekeuringen en totaal boetebedrag) voor de wegcategorieën bebouwde kom, 80 km wegen, autosnelwegen 100 km, autosnelwegen 120 km en overige wegen? Kunt u het overzicht onder 5 voor een aantal recente jaren verstrekken? Bestaat er (al of niet intern) een jaarverslag over dit onderwerp? Zo ja, wilt u dit rapport aan de Kamer overleggen? Zo neen, waarom bestaat dat overzicht niet, en waar wordt dan op gestuurd? Kan er een relatie worden gelegd tussen het overzicht onder 5 en de feitelijke verkeersonveiligheid? Kunt deze vragen nog voor het algemeen overleg over Verkeersveiligheid worden beantwoord? De Telegraaf, 6 november 1999	 	 Justitie
 KVR1073.xml	 1995	 VVD	 De vragen betreffen de vermeende mishandeling van een aanhanger van CP''86 door een politie-ambtenaar en het gedrag van de politie ten opzichte van de aanwezige media.	 Is het bericht waar als zou een politieman in Rijswijk een aanhanger van de CP ’86 zonder aanleiding in zijn gezicht hebben geslagen en in zijn maag hebben gestompt? Heeft de Rijksrecherche een onderzoek ingesteld? Zo ja, wanneer verwacht u dat het onderzoek zal zijn afgesloten? Bent u bereid de Kamer op de hoogte te stellen van de resultaten van het Rijksrecherche-onderzoek? Is het bericht waar als zou de politie de media hebben belemmerd in hun werkzaamheden? Zo ja, hoe verhoudt dat zich tot het recht op vrijheid van meningsuiting en de daarmee samenhangende persvrijheid? Strekt het onderzoek van de Rijksrecherche zich ook uit tot dit optreden van de politie tegenover aanwezige media? Algemeen Dagblad, 16 januari 1995	 In opdracht van de procureur-generaal te Den Haag is door de rijksrecherche een onderzoek ingesteld naar de vermeende mishandeling van een aanhanger van CP’86 door een politie-ambtenaar. Tevens is in onderling overleg tussen het openbaar ministerie en de korpsleiding van de regio Haaglanden besloten dat de rijksrecherche en het korps gezamenlijk onderzoek zullen verrichten naar de bejegening van de aanwezige media. Zodra de resultaten van deze onderzoeken bekend zijn, zullen wij u nader inhoudelijk informeren. Over de duur van de onderzoeken kunnen thans nog geen uitspraken worden gedaan. Uiteraard zal de voortgang door ons worden bewaakt.	 Justitie
 KVR10730.xml	 1999	 GroenLinks	 Vragen naar aanleiding van een bericht in het NRC Handelsblad van 2 november 1999, over de plannen binnen de ecologische hoofdstructuur (EHS) van de gemeente Amersfoort, de zogenoemde ontwikkeling van het Leisurepark.	 Bent u op de hoogte van de plannen binnen de ecologische hoofdstructuur van de gemeente Amersfoort, de zgn. ontwikkeling van het Leisurepark? Bent u van mening dat de gemeente Amersfoort de procedure rond ingrepen in de EHS (conform structuurschema groene ruimte), op een juiste wijze heeft gehanteerd? Bent u van mening dat het maatschappelijk belang van deze plannen voldoende is aangetoond en het onderzoek naar alternatieve locaties voldoende heeft plaatsgevonden? Brengt het ontwikkelen van dergelijke projecten niet het gevaar met zich mee van stapsgewijze verkleining van de EHS? Is het ontwikkelen van dergelijke projecten in deze gebieden gewenst? Bent u bovendien op de hoogte van de uitbreidingsplannen van het dierenpark Amersfoort en de vergaande aanpassingen van de plaatselijke camping? Wilt u ook deze plannen beoordelen op de wenselijkheid en de gevolgde procedures? NRC Handelsblad, 2 november 1999	 	 Volkshuisvesting, Ruimtelijke Ordening en Milieubeheer
 KVR10731.xml	 1999	 SGP	 Vragen naar aanleiding van het artikel ''Stadionverbod voor hooligans is onwettig'' in de Volkskrant van 6 november 1999, over een wettelijke grondslag voor het instrument van het stadionverbod en het openbaar maken van de daarvoor benodigde strafrechtelijke informatie over hooligans aan de KNVB.	 Hebt u kennisgenomen van het artikel «Stadionverbod voor hooligans is onwettig» in de Volkskrant van zaterdag 6 november jongstleden? Wat is de inhoud van de uitspraak die de Zwolsche rechtbank gedaan heeft over de juridische basis voor het verstrekken van strafrechtelijke informatie aan de KNVB? Bent u het eens met de in het Volkskrant-artikel genoemde analyse van prof. L. Damen dat voor het geven van strafrechtelijke informatie over hooligans aan de KNVB geen goede wettelijke grondslag bestaat? Deelt u de mening dat het wenselijk is dat het instrument van het stadionverbod op een verantwoorde wijze gehanteerd kan blijven worden? Indien uw antwoord op de vragen 3 en 4 bevestigend luidt, bent u dan bereid om ervoor te zorgen dat voor het instrument van het stadionverbod en het openbaar maken van de daarvoor benodigde strafrechtelijke informatie toch een goede wettelijke grondslag komt?	 Ja. De Sector Bestuursrecht van de arrondissementsrechtbank te Zwolle heeft zich in zijn uitspraak van 6 mei 1999, (gepubliceerd in AB 19 juni 1999, AWB Katern nr. 42, blz. 141) uitgesproken over de juridische basis voor het verstrekken van strafrechtelijke informatie aan de KNVB. Het kader daarbij was de beoordeling van een beroepschrift tegen de weigering om op grond van de Wet openbaarheid van bestuur (WOB) aan de in vraag 3 genoemde prof. L. Damen dezelfde gegevens te verstrekken, die over twee voetbalvandalen aan de KNVB zijn verstrekt. De rechtbank te Zwolle heeft geoordeeld dat openbaarmaking in de zin van de WOB per definitie inhoudt dat de informatie voor eenieder toegankelijk wordt gemaakt. Hieruit volgt dat indien op basis van de WOB informatie aan de KNVB wordt verstrekt, deze gegevens daarmee algemeen openbaar zijn geworden en dus aan ieder ander die erom vraagt verstrekt dienen te worden. De rechtbank overweegt in de betreffende casus echter vervolgens dat (materieel gezien) de informatieverstrekking aan de KNVB niet als een verstrekking in het kader van de WOB mag worden beschouwd maar laat in het midden wat dan wel de wettelijke grondslag voor de verstrekkingen is geweest. De rechtbank geeft wel aan dat, gelet op het beleid ten aanzien van de gevallen waarin informatie aan de KNVB mag worden verstrekt en de doelen waarvoor de KNVB die informatie mag gebruiken, sprake is van een geclausuleerde verstrekking van informatie aan de KNVB, die meer verwantschap vertoont met privacyregelingen voor persoonsgegevens. Over de vraag òf aan de KNVB informatie had mogen worden verstrekt, heeft de rechtbank zich niet uitgesproken. In een uitspraak van de Afdeling rechtspraak van de Raad van State van 7 januari 1992 (gepubliceerd in NJB/Bijlage 1992/14, p. 155, nr. 12) is uitdrukkelijk bepaald dat de WOB het wettelijk kader vormt voor deze verstrekkingen. In die uitspraak heeft de Raad van State de verstrekking van gegevens over voetbalvandalen op grond van de WOB gesanctioneerd. Niettemin wordt al enige tijd in nauwe samenwerking tussen het departement en het Openbaar Ministerie gestudeerd op mogelijkheden om de verstrekking van strafrechtelijke gegevens te optimaliseren. Hierbij is ook de Registratiekamer betrokken. Het gaat hier overigens niet alleen om verstrekkingen in verband met voetbalvandalisme, maar om verstrekkingen in verband met de taakuitoefening in brede zin van het OM. De planning is dat aan mij in januari advies terzake zal worden uitgebracht. De verwachting is dat ik in februari 2000 hierover een standpunt zal kunnen innemen. Ik zal de kamer daarna zo spoedig mogelijk informeren. Ik acht het niet aangewezen om daarop vooruitlopend het bestaande beleid ten aanzien van informatieverstrekkingen aan de KNVB te wijzigen. Ja.	 Justitie (JUS)
 KVR10732.xml	 1999	 PvdA	 Vragen naar aanleiding van het bericht ''Kopen voor huurders'' in de Volkskrant van 16 oktober 1999 over het ontwikkelen van de Woning Plus Hypotheek.	 Kent u het bericht «Kopen voor huurders»? Heeft de Zwijndrechtse woningbouwcorporatie Gecombineerd Woningbeheer in overleg met hypotheekadviseur Huis & Hypotheek te Rotterdam een zogenaamde Woning Plus Hypotheek heeft ontwikkeld? Heeft de Dordtse Woningstichting Progrez een variant, ontwikkeld? Is deze hypotheek onderhand «sterk concurrerend» ten opzichte van andere hypotheken genoemd. Waaruit bestaan de voordelen voor de koper? Is er sprake van voorwaarden die de zelfstandigheid van de koper inperken? Welke is de wettelijke grondslag van de ontwikkeling van hypotheken door woningcorporaties? Op welke wijze is de genoemde corporatie financieel betrokken bij het ontwikkelde product en hoe worden eventuele risico’s gedekt zonder dat de volkshuisvesting hiervan schade ondervindt? Is een dergelijke activiteit niet veel eerder het werkterrein van de Nationale Hypotheekgarantie? Volkskrant, 16 oktober 1999	 Ja. De zogenaamde Wonen-plus+ hypotheek® is in samenwerking met de Zwijndrechtse woningbouwcorporatie Gecombineerd Woningbeheer, ontwikkeld door hypotheekadviesorganisatie Huis & Hypotheek. De ontwikkeling van de door de Dordtse Woningstichting Progrez beoogde variant op de zogenaamde Wonen-plus+ hypotheek® verkeert nog in een pril stadium. Ja. De voordelen van de zogenaamde Wonen-plus+ hypotheek® zijn voor de koper dat een, ten opzichte van andere hypotheken, sterk concurrerend rentepercentage met een rentevaste periode van tien jaar is overeengekomen, alsmede een pakket extra’s waarvoor geen meerprijs wordt berekend. Deze extra’s bestaan uit een onderhoudscontract voor vijf jaar, een inkomensverzekering bij arbeidsongeschiktheid, ziekte of werkloosheid voor tien jaar, een opstalverzekering en een glasverzekering voor vijf jaar en voorts het treffen van veiligheidsmaatregelen in de woning volgens het PolitieKeurmerk Veilig Wonen. Door deze extra’s wordt tegemoet gekomen aan enkele, door potentiële kopers aan het kopen van een woning ervaren, risico’s. Er is geen sprake van voorwaarden die de zelfstandigheid van de koper, in de door vragensteller bedoelde zin, inperken. De koper is niet verplicht een Wonen-plus+ hypotheek® af te sluiten; hij is vrij in de keuze van de hypotheekvorm en de geldgever. Het Besluit Beheer Sociale Huursector (BBSH) biedt geen ruimte voor het ontplooien van bancaire activiteiten door woningcorporaties. Het staat woningcorporaties evenwel vrij om in overleg te treden met hypotheekbemiddelaars en/of banken, teneinde voor de kopers van haar huurwoningen gunstige rentetarieven en/of hypotheekvoorwaarden trachten te bedingen. Bij de Wonen-plus+ hypotheek® wordt de geldlening niet door de woningcorporatie, doch door een bancaire instelling verstrekt. De woningcorporatie loopt in dat opzicht dan ook geen enkel financieel risico. Ook bij de tot het Wonen-plus+ pakket behorende inkomens-, opstal- en glasverzekering is de woningcorporatie in financieel opzicht niet betrokken. De financiële risico’s voor de woningcorporatie zijn beperkt tot het eventueel onjuist incalculeren van de kosten van het onderhoudspakket. Ik acht dergelijke risico’s evenwel behoren tot het normale bedrijfsrisico van een woningcorporatie. De taak van de Stichting Waarborgfonds Eigen Woningen (Nationale Hypotheek Garantie) is statutair begrensd tot het garanderen van de betaling van rente en aflossing van hypothecaire leningen, welke natuurlijke personen hebben gesloten, ten behoeve van het verkrijgen in eigendom van een door hen te bewonen, in Nederland gelegen woning, respectievelijk ten behoeve van het treffen van bouwkundige voorzieningen in het kader van (achterstallig) onderhoud en woningverbetering, van een in Nederland gelegen woning, die hen in eigendom toebehoort. Het ontwikkelen van hypotheekvormen behoort derhalve niet tot het werkterrein van genoemd waarborgfonds.	 Volkshuisvesting, Ruimtelijke Ordening en Milieubeheer
 KVR10733.xml	 1999	 CDA	 Vragen over het pleidooi van burgemeester d''Hondt van Nijmegen en de hoofdofficier van Justitie in Arnhem voor een grotere handelsvoorraad softdrugs in coffeeshops (ANP, 2 en 5 november 1999).	 Heeft u kennisgenomen van het pleidooi van burgemeester d’Hondt van Nijmegen en de hoofdofficier van Justitie in Arnhem voor een grotere handelsvoorraad in coffeeshops? Is er wel sprake van goede communicatie tussen de top en het veld van het Openbaar Ministerie, wanneer blijkbaar in de arrondissementen de indruk bestaat dat aan dit soort experimenten, die in strijd zijn met de landelijke gedoogrichtlijn, kan worden deelgenomen? Wat is uw oordeel over het feit dat een (hoofd)officier van Justitie actief deelneemt aan het niet naleven van de bestaande gedoogcriteria? Deelt u de mening dat elke oprekking van het gedoogbeleid (in dit geval de recente vergroting van de toegestane handelsvoorraad van 30 naar 500 gram) leidt tot een roep om nog een verdergaande verruiming? Bent u bereid aan de onduidelijkheid een eind te maken door uit te spreken dat een verdere versoepeling van het drugsbeleid in deze kabinetsperiode niet aan de orde is? ANP, 2 en, 5 november 1999	 	 Justitie (JUS)
 KVR10734.xml	 1999	 CDA	 Vragen over het strafbaar stellen van het terugdraaien van kilometertellers, al of niet op basis van Europese regelgeving, naar aanleiding van de antwoorden op de vragen van het lid Hofstra over dit onderwerp (Aanh. Hand. II, 1998-1999, nr. 1434).	 Herinnert u zich uw antwoord op de schriftelijke vragen van het lid Hofstra, waarin u aangaf dat er een basis in de Europese regelgeving dient te worden gecreëerd voordat het strafbaar stellen van het terugdraaien van kilometertellers in de nationale wetgeving kan worden opgenomen? Hebt u kennisgenomen van een wetsontwerp in België, dat beoogt het terugdraaien van kilometertellers strafbaar te stellen? Betekent dit dat er toch geen Europese regelgeving nodig is om bewust terugdraaien van kilometertellers te verbieden? Zo neen, wat impliceert dit wetsontwerp dan wel? Welke consequenties heeft dit voor de mogelijkheid om een dergelijk verbod alsnog in de Nederlandse wet op te nemen? Aanhangsel Handelingen, nr. 1434, vergaderjaar 1998–1999. Nummer 97/9 1995 (S.E.), aangenomen door de Belgische Kamer van volksvertegenwoordigers, 22 april 1999	 	 Justitie
 KVR10735.xml	 1999	 SP	 Vragen naar aanleiding van de dreigende uitzetting van de Roma-familie Kolompak uit Valkenswaard.	 Bent u op de hoogte van de dreigende uitzetting van de Roma-familie Kolompak uit Valkenswaard? Kunt u verduidelijken nu het hier een Westeuropese Roma-familie betreft hoe het mogelijk is dat deze in de asielprocedure terecht is gekomen? Vindt u dit juist? Zo ja, om welke reden? Zo nee, welke consequenties verbindt u hieraan? Bent u ervan op de hoogte dat bedoelde familie getracht heeft documenten te verkrijgen in België, Frankrijk, Luxemburg, Duitsland, Spanje en Italië maar dat geen van deze landen bereid is hen deze documenten te verstrekken om reden dat zij in deze landen onbekend zijn en anderzijds niet in staat zijn bewijzen van hun vroegere verblijf daar te overleggen? Is dan niet de conclusie dat deze familie in feite statenloos is gerechtvaardigd? Betekent dit niet tevens dat deze familie niet kan worden uitgezet nu statenloosheid in de terugkeernotitie geldt als een grond voor niet-uitzetting? Bent u bereid uw eerdere afwijzende beslissingen te heroverwegen, en bent u bereid het feit daarbij te betrekken dat deze Roma-familie inmiddels is geïntegreerd in de Nederlandse samenleving? Ziet u internationaalrechtelijk/binnen het Europese recht mogelijkheden voor dit soort individuele gevallen om hen te documenteren zodat zij een legale status krijgen in de Europese Unie?	 	 Justitie
 KVR10736.xml	 1999	 VVD	 Vragen met betrekking tot een mogelijke heroverweging van het verbod op het gebruik van loodhagel en PAK-houdende kleiduiven en de voorstellen van een werkgroep met betrekking tot verwijdering van de verontreiniging.	 Is de Minister van VROM voornemens op korte termijn het gebruik van loodhagel en PAK-houdende kleiduiven integraal te verbieden? Is het de Minister bekend dat een eenzijdig verbod voor Nederland op het gebruik van loodhagel en PAK-houdende kleiduiven ook op kleiduivenschietbanen, het einde betekent van de beoefening van de Olympische en Internationale kleiduivenschietsport in ons land? Heeft een breed samengestelde werkgroep bestaande uit deskundigen van VROM, VWS, Defensie, Interprovinciaal Overleg, Vereniging van Nederlandse Gemeenten, Nederlands Olympisch Comité Sport Federatie, Koninklijke Nederlandse Bond van Schietbaanhouders, in opdracht van de vorige minister van VROM, een plan uitgewerkt waarmee op termijn en in internationaal verband wordt gekomen tot een verbod van lood en PAK op kleiduivenschietbanen en waarbij vervolgens de totale verontreiniging wordt verwijderd op kosten van de gebruikers? Klopt het dat de maatregelen die de Minister van VROM nu voorbereidt mogelijk leiden tot een minder vergaande vorm van sanering, namelijk de IBC-variant, waarbij de verontreiniging niet wordt verwijderd? Is het de Minister bekend dat verontreiniging met metallisch lood vrijwel immobiel is en daardoor langere tijd goed beheersbaar, maar dat op lange termijn door allerlei milieu invloeden loodzouten kunnen ontstaan die wel in oplossing kunnen gaan en de verontreiniging mobiel maken? Is de Minister van VROM bereid zijn besluit te heroverwegen en alsnog het plan van de werkgroep uit te voeren?	 	 Volkshuisvesting, Ruimtelijke Ordening en Milieubeheer
 KVR10737.xml	 1999	 SP	 Vragen over de handelwijze van de gemeente Tilburg, die het persoonsgebonden budget (pgb) rekent als vermogen van uitkeringsgerechtigden, bij de uitvoering van de nieuwe Algemene Bijstandswet. Zie ook Aanh. Hand. II, 1997-1998, nr. 1086.	 Herinnert u zich de antwoorden van uw ambtsvoorganger op vragen van het lid Poppe over het persoonsgebonden budget? Bent u ervan op de hoogte dat de gemeente Tilburg nog steeds het persoonsgebonden budget als «vermogen» rekent betreffende de periode vóór de beantwoording van eerder door het lid Poppe hierover gestelde vragen? Bent u van mening dat het antwoord van uw voorganger een toelichting inhield op zijn beleid en dat er toen geen sprake was van een beleidswijziging? Zo ja, bent u bereid de gemeente Tilburg hierop aan te spreken en mogelijk ook andere gemeenten? Zo neen, hoe is dit te rijmen met het antwoord van uw voorganger op de eerdere vragen waarin hij aangaf deze handelswijze niet in overeenstemming met het karakter van het budget te beschouwen? Heeft de halfjaarlijkse wijziging van Leidraad Invordering 1990 inmiddels plaatsgevonden? Zo ja, met ingang van welke datum? Zo neen, wanneer gebeurt dit dan? Aanhangsel Handelingen, nr. 1086, vergaderjaar 1997–1998. Antwoord Tilburgse B&W op vragen SP-fractie (1998/136, bijgevoegd)	 Ja. Desgevraagd heeft het gemeentebestuur dat tegenover mij bevestigd. In de antwoorden op de onder 1 bedoelde vragen heeft de toenmalige staatssecretaris van Binnenlandse Zaken mede namens de staatssecretaris van Financiën en de minister van Sociale Zaken en Werkgelegenheid geantwoord dat het in strijd is met het karakter van het persoonsgebonden budget dit te beschouwen als inkomen of vermogen. Deze formulering houdt in dat op dit punt geen nieuw beleid werd geformuleerd. Het was wel voor het eerst dat deze beleidsopvatting uitdrukkelijk naar buiten werd gebracht. Bij brief van heden heb ik het gemeentebestuur van Tilburg een afschrift gezonden van deze antwoorden. Nu de Uitvoeringsregeling Invorderingswet 1990 het persoonsgebonden budget niet vermeldde, en de bovenbedoelde beleidsopvatting ook niet uitdrukkelijk was gepubliceerd, heb ik het gemeentebestuur daarbij niet aangesproken op zijn handelwijze. Ik heb dat mede niet gedaan op grond van de mededeling van het gemeentebestuur dat men vanaf de beantwoording van de in vraag 1 bedoelde vragen van de heer Poppe het persoonsgebonden budget niet langer betrekt bij de berekening van het inkomen of vermogen. Met ingang van 1 juli 1998 is de hier bedoelde beleidsopvatting expliciet opgenomen in de Leidraad Invordering 1990. Met ingang van 1 januari 2000 zal deze worden opgenomen in de Uitvoeringsregeling Invorderingswet 1990 zelf. Het desbetreffende besluit tot wijziging van de Uitvoeringsregeling is gepubliceerd in de Staatscourant van 18 november 1999, nr. 223.	 Binnenlandse Zaken en Koninkrijksrelaties
 KVR10738.xml	 1999	 PvdA	 Vragen over de brochure ''Onderwijs in Vlaanderen en Nederland'' van het Ministerie van de Vlaamse Gemeenschap, departement Onderwijs, waaruit blijkt dat iemand die in België de middelbare schoolopleiding Algemeen Secundair Onderwijs Menswetenschappen (die in Nederland niet wordt aangeboden) volgt, niet in aanmerking komt voor tegemoetkoming in de studiekosten.	 Heeft uw ministerie de hoofdstukken over Nederland in de brochure Onderwijs in Vlaanderen en Nederland van het Ministerie van de Vlaamse Gemeenschap, departement Onderwijs bereidwillig nagelezen, gecorrigeerd en geactualiseerd? Is daarbij de passage: «Nederlandse leerlingen of studenten die in Vlaanderen gaan studeren, krijgen sinds 1993-1994 hun tegemoetkoming studiekosten of hun studiefinanciering mee in Nederland» aan uw aandacht ontsnapt? Hoe verklaart u dat iemand die in België de middelbare schoolopleiding Algemeen Secundair Onderwijs Menswetenschappen (die in Nederland niet wordt aangeboden) volgt, niet in aanmerking komt voor tegemoetkoming studiekosten? Hoe past deze afwijzing bij de maatregel van 17 februari 1989 waarbij Nederland gelijkwaardigheid van Belgische getuigschriften op het vlak van secundair onderwijs vastlegde? Ziet u mogelijkheden om in een dergelijk geval alsnog tegemoetkoming in de studiekosten toe te kennen? Blz. 3 Blz. 81	 Ja. De genoemde brochure biedt een algemeen vergelijkend overzicht van de Vlaamse en Nederlandse onderwijsstelsels. De desbetreffende passage was correct voorzover deze betrekking heeft op het hoger onderwijs («studeren»). Tot september 1996 kregen studenten in het hoger onderwijs studiefinanciering als zij 18 jaar of ouder waren. Studenten in het hoger onderwijs, jonger dan 18 jaar, kregen een tegemoetkoming in de studiekosten. Nederlandse studenten die in Vlaanderen een opleiding in het hoger onderwijs volgden, konden daarom zowel studiefinanciering als tegemoetkoming studiekosten meenemen uit Nederland. Dit is gebaseerd op het zogenaamde Grenslandenbeleid tussen Nederland, Vlaanderen en de Duitse deelstaten Noordrijn Westfalen, Bremen en Nedersaksen. Onderdeel van dit beleid is dat op basis van wederkerigheid, studenten hun studiefinanciering mee kunnen nemen voor een studie in het hoger onderwijs in een buurland. Overigens ben ik van mening dat de betreffende passage aanleiding kan geven tot misvattingen. Ik zal mij inspannen om in samenspraak met de minister van Onderwijs in Vlaanderen zorg te dragen voor een aangepaste bijdrage over ons stelsel van tegemoetkomingen en studiefinanciering. De tegemoetkoming in de studiekosten is nadrukkelijk een nationale voorziening voor leerlingen in het Nederlandse onderwijs. Dit is in de Wet tegemoetkoming studiekosten vastgelegd in een aantal voorwaarden, waarvan één het onderwijs betreft: het voortgezet onderwijs of de beroepsopleidende leerweg moet worden gevolgd in Nederland. De opleiding Algemeen Secundair Onderwijs in Vlaanderen voldoet niet aan deze voorwaarde. Ten aanzien van studiefinanciering geldt dezelfde voorwaarde voor de beroepsopleidende leerweg: deze moet in Nederland worden gevolgd. Voor het hoger onderwijs zijn er wel mogelijkheden. De eerste mogelijkheid biedt de Europese regelgeving: een beperkt aantal aangewezen opleidingen mag in elk EER/EU land worden gevolgd met behoud van de eigen studiefinanciering. Het gaat om de opleidingen (dier)geneeskunde, tandheelkunde, farmacie, architectuur en verloskunde. De tweede mogelijkheid wordt geboden door het grenslandenbeleid. Uitgangspunt voor het grenslandenbeleid is wederkerigheid. Nederlandse studenten kunnen over de grens studeren met behoud van de Nederlandse studiefinanciering en de daaraan gekoppelde verplichtingen. Duitse en Vlaamse studenten komen in Nederland studeren met behoud van aanspraak op de financiële faciliteiten in de betreffende landen. De bekostiging van de onderwijsinstelling komt ten laste van het betreffende buurland. De wederzijdse erkenning van diploma’s in Vlaanderen en Nederland heeft geen relatie met de Wet tegemoetkoming studiekosten. Het besluit tot erkenning van de diploma’s heeft om deze reden geen gevolgen voor de voorwaarde die in de Wet tegemoetkoming studiekosten wordt gesteld aan de onderwijssoort. De wet biedt mij ertoe thans geen mogelijkheden. Het is wel mogelijk om de kosten van levensonderhoud van het studerende kind op te voeren als buitengewone lastenaftrek voor de inkomstenbelasting. Hierdoor bestaat er dus langs andere weg een substantiële financiële voorziening. Deze lastenaftrek kan alleen als het studerende kind geen aanspraken heeft op studiefinanciering of tegemoetkoming studiekosten.	 Onderwijs, Cultuur en Wetenschappen
 KVR1074.xml	 1995	 GroenLinks	 De vragen gaan in op eventuele consequenties van het Amerikaanse strafrecht inzake "money laundering" voor Nederlandse banken.	 Kunnen het feit dat het witwassen van geld in de Verenigde Staten zowel preventief als repressief geheel anders wordt bestreden dan bij ons, alsmede de extraterritoriale werking van het Amerikaanse strafrecht, verregaande consequenties voor Nederland met zich mee brengen? Is het bijvoorbeeld mogelijk, dat, als een Nederlandse bank met filialen in verschillende andere landen, waaronder Amerika, zich ergens ter wereld schuldig maakt aan het witwassen van geld, tegen de filialen in de Verenigde Staten sancties worden getroffen (eventueel sluiting)? Is het tevens mogelijk, dat een dergelijke sanctie wordt toegepast terwijl de bank zich wel strikt aan de Nederlandse wetgeving heeft gehouden en/of zonder dat e´e´n of meerdere medewerkers van de bank op de hoogte waren van het strafbare feit? Acht u het verstandig, dat Nederlandse financie¨le instellingen met filialen (of dochtermaatschappijen) in Nederland een goed functionerende compliance-afdeling hebben, ten einde dergelijke consequenties van het Amerikaanse beleid inzake money laundering te voorkomen? Zijn volgens u Nederlandse financie¨le instellingen met filialen in de Verenigde Staten goed geı¨nformeerd over de mogelijke consequenties van het onvoldoende naleven van de aanbevelingen van de «Financial Action task Force on money laundering» dan wel van het niet hebben van een goede compliance-afdeling? Zo neen, bent u bereid deze instellingen aan te sporen om de nodige stappen te nemen en de Nederlandse Bank te vragen om hierbij een actieve rol te spelen? Streeft u op termijn naar een Nederlands beleid inzake witwassen van geld dat net zo verregaand is als dat van de Verenigde Staten? Zo neen, waarom niet? Zie: «Samenwerking Baat!, Amerikaans-Nederlandse strafrechtelijke samenwerking», H. de Doelder en V. Mul, Koninklijke Vermande BV 1994, Lelystad, met name hoofdstuk 6	 Ik stel het op prijs allereerst op te merken dat de doelstelling van het bestrijden van het witwassen van geld in de Verenigde Staten en in Nederland dezelfde is, namelijk het ontnemen van het wederrechtelijk verkregen voordeel. Voor zover er verschillen zijn in het beleid tussen beide landen die gevolgen kunnen hebben voor Nederland zijn deze veelal een gevolg van verschillen in rechtstelsels. Eventuele jurisdictieconflicten die hieruit kunnen voortvloeien worden getracht door het sluiten van verdragen met Amerika te voorkomen. Voorbeelden hiervan zijn het Verdrag van Wenen van 20 december 1988 tegen de sluikhandel in verdovende middelen en psychotrope stoffen (Trb. 1990, 94) en de overeenkomst tussen het Koninkrijk der Nederlanden en de Verenigde Staten van Amerika van 20 november 1992 inzake wederzijdse samenwerking bij de opsporing, inbeslagneming en confiscatie van opbrengsten van en hulpmiddelen bij het plegen van misdrijven en de verdeling van geconfisqueerde voorwerpen (Trb. 1993, 5). Gelet hierop ben ik niet bevreesd voor het feit dat de verschillen in beleid tussen beide landen vergaande consequenties voor Nederland kunnen hebben. Beide vragen worden ontkennend beantwoord voor zover gevraagd wordt naar de mogelijkheid van de Amerikaanse autoriteiten om in de gegeven casus strafrechtelijk op te treden tegen het filiaal van een Nederlandse bank in de Verenigde Staten. De strafbaarstelling van het witwassen van geld in de Verenigde Staten heeft namelijk slechts extraterritoriale werking indien het delict wordt gepleegd door een Amerikaans ingezetene of indien het delict gedeeltelijk in Amerika plaatsvindt. Bovendien moet het gaan om een bedrag van meer dan 10 000 dollar. In de door de vragensteller gepresenteerde casus is niet aan deze voorwaarden voldaan. Voor zover het gaat om administratiefrechtelijke bevoegdheden, merk ik op dat de Federal Reserve Board in de gegeven casus evenmin mogelijkheden heeft om sancties te treffen. De Federal Reserve Board kan naar aanleiding van het feit dat een filiaal van een kredietinstelling buiten Amerika zich schuldig maakt aan het witwassen slechts onderzoeken of de vestiging van deze instelling in Amerika handelingen heeft gepleegd, die in strijd zijn met de Amerikaanse wetgeving. Indien daarvan sprake is, kan de Federal Reserve Board uiteraard wel maatregelen nemen tegen deze vestiging in Amerika. Het is, ter voorkoming van het witwassen van geld, van essentieel belang dat Nederlandse financie¨le instellingen een goed functionerende compliance-afdeling hebben, maar niet vanwege de consequenties waarop de vragensteller doelt. Gelet op het voorgaande behoeven deze vragen geen beantwoording meer. Volledigheidshalve merk ik op dat in de Nederlandse wetgeving inzake witwassen ook de aanbevelingen van de FATF zijn geı¨mplementeerd. De Nederlandse financie¨le instellingen dienen intern maatregelen te nemen, die concernwijd van toepassing zijn. De Nederlandse financie¨le instellingen voldoen daarmee aan de FATF-aanbevelingen. In het kader van de Wet Melding Ongebruikelijke Transacties en de Wet Identificatie Financie¨le Dienstverlening betrekt de Nederlandsche Bank de interne maatregelen van kredietinstellingen tegen witwassen reeds bij het toezicht. Zoals ik in antwoord op vraag 1 heb opgemerkt is de doelstelling van het beleid ter bestrijding van het witwassen in de Verenigde Staten gelijk aan die in Nederland. Niet gesteld kan worden dat het beleid van het ene land verder gaat dan het beleid van het andere. Relevant is de vraag welk beleid het meest doelmatig is. In de Financial Action Task Force worden de ervaringen van de leden van deze Task Force, waaronder Amerika en Nederland, met het gevoerde beleid uitgewisseld. Op basis hiervan kunnen conclusies worden getrokken voor het toekomstig beleid.	 Justitie
 KVR10740.xml	 1999	 VVD	 Vragen naar aanleiding van een interview met de heer mr. A. Meij, rechter bij het Europese Hof van Justitie, waarin deze zegt dat Nederlandse rechters te weinig kennis hebben van Europees recht (Radio 1 Journaal van dinsdag 26 oktober 1999).	 Hebt u kennisgenomen van het interview met de heer mr. A. Meij, rechter bij het Europese Hof van Justitie, waarin deze zegt dat Nederlandse rechters te weinig kennis hebben van Europees recht? Deelt u deze opvatting? Waarom voorziet de prejudiciële procedure (kennelijk) niet in voldoende kwaliteit? Hoe wordt thans voorzien in voldoende kennis op het terrein van Europees recht? Meent u dat het gezag van Nederlandse rechters met betrekking tot vraagstukken van Europees recht wordt aangetast? Leidt dat dan tot aantasting van het gezag van rechters in algemene zin? Bevordert dit niet dat burgers doorprocederen tot aan het Europese Hof om een gezaghebbende uitspraak te krijgen? Lokt de situatie niet meer procederen uit, waardoor zich juridisering voordoet? Kunt u inzicht geven in de mogelijke risico’s van schadeclaims als gevolg van het ontbreken van kennis op het terrein van Europees recht? Radio 1 Journaal van, 26 oktober 1999	 Ja. Ik onderschrijf de noodzaak van Europeesrechtelijke kennis bij de rechterlijke macht. In dit verband verricht het opleidingsinstituut van de rechterlijke organisatie, SSR, verschillende activiteiten om de deskundigheid van rechters op het gebied van het Europese recht te bevorderen. Hierbij valt te denken aan het aanbieden van cursussen Europees recht en het verwerken van Europees recht in de reguliere cursussen op het gebied van het materiële Nederlandse recht. Europees recht is inmiddels een verplicht onderdeel van de RAIO-opleiding. De conclusies van de heer Meij zijn dan ook te algemeen gesteld. Voorzover er op bepaalde terreinen sprake zou zijn van ontoereikende kennis van het Europese recht bij de Nederlandse rechter, mag verwacht worden dat dit niet de jongere generatie rechters, die al tijdens hun rechtenstudie met het Europese recht zijn geconfronteerd, betreft. Niettemin acht ik het zinvol in overleg met SSR te bezien in hoeverre het opleidingstraject voor de rechterlijke macht verder kan worden toegespitst op de specifieke taak die de nationale rechter in Europeesrechtelijk verband heeft. De prejudiciële procedure wordt gekenmerkt door de samenwerking tussen de nationale en de Europese rechter. Deze samenwerking bestaat in het voorleggen van – in concrete casus gerezen – interpretatievragen inzake Europees recht aan het Hof van Justitie EG. Deze procedure vervult een onmisbare functie bij de uniforme uitleg van het Europese recht door de rechters in de verschillende Lidstaten van de EU. De kwaliteit van nationale uitspraken waarbij Europees recht aan de orde is wordt hierdoor bevorderd. Zie het antwoord op vraag 2. Daarnaast mag van rechters verwacht worden dat zij de vakliteratuur op het gebied van het Europese recht bijhouden. Punt van aandacht is wel de toegankelijkheid van het Europese recht, dat omvangrijk en complex van karakter is. Ik zal in overleg met SSR bekijken of in aanvulling op het reguliere cursusaanbod logistieke voorzieningen kunnen worden getroffen, waardoor rechters efficiënter toegang kunnen krijgen tot Europeesrechtelijke informatie. Nee. Ook uit de jaarlijkse verslagen over de toepassing van het EG-recht door de lidstaten, blijkt niet dat de Commissie – de instelling die toezicht op de toepassing van het EG-recht uitoefent – van mening is dat Nederlandse rechters tekort schieten bij de toepassing van Europees recht. Anders dan in de vraagstelling ligt besloten, hebben burgers slechts in een beperkt aantal categorieën zaken rechtstreeks toegang tot het Hof van Justitie EG. De toepassing van Europees recht in een concrete casus is primair een taak van de nationale rechter. Deze is bevoegd – en in bepaalde gevallen zelfs verplicht – Europeesrechtelijke interpretatievragen aan het Hof van Justitie EG voor te leggen. Wanneer het Hof een prejudiciële vraag heeft beantwoord, is het vervolgens aan de verwijzende rechter in de desbetreffende casus te oordelen, met inachtneming van de uitleg van het Hof. De cijfers in het jaarverslag van het Hof geven over de afgelopen jaren een vrij constant beeld te zien van door Nederlandse rechterlijke instanties bij het Hof aanhangig gemaakte prejudiciële zaken (zie bijlage). Er is derhalve geen sprake van juridisering. Ik acht dit risico uiterst beperkt. Voorzover bekend is in Nederland nog nooit een procedure aangespannen wegens onrechtmatigheid van een rechterlijke uitspraak vanwege het onjuist of in het geheel niet toepassen van EG-recht, waaruit een schadeclaim zou kunnen voortvloeien. Als zich de situatie voordoet dat een nationale rechterlijke uitspraak strijdig is met Europees recht, voorziet het nationale rechtsstelsel in correctiemogelijkheden via hoger beroep en cassatie.	 Justitie
 KVR10741.xml	 1999	 GroenLinks	 Vragen naar aanleiding van berichten in het Nieuwsblad van het Noorden van 27 en 29 november 1999 over het feit dat de regering overweegt het overheidsaandeel in Gasunie te verkopen.	 Is het waar dat de regering overweegt het overheidsaandeel in Gasunie te verkopen? Zo ja, wat zijn de overwegingen van de regering? Welke argumenten zijn er vóór deze operatie? Wanneer zal de Kamer worden geïnformeerd en waarom is dat niet gebeurd in het kader van de voorgestelde Gaswet? Heeft de mogelijke vervreemding van het overheidsaandeel in de Gasunie consequenties voor het kleine veldenbeleid? Wat zijn de consequenties voor de leveringszekerheid? Dreigen toestanden zoals in het Verenigd Koninkrijk? of zoals in Chicago? Wat zullen de consequenties zijn voor de werkgelegenheid? Wat zijn de mogelijke consequenties voor de inkomsten van het rijk? Nieuwsblad van het Noorden 27 november jl. en, 29 november 1999 Waar in de winter nu al te weinig gas voorradig is en als gevolg daarvan de prijs omhoog schiet Waar in de winter wijken om de beurt minder elektriciteit krijgen, volgens het Nieuwsblad van het Noorden	 Neen. Voor hetgeen wordt overwogen, verwijs ik naar de voornemens van de regering verwoord in de Nota naar aanleiding van het verslag bij de Gaswet (Kamerstuk 26 463), in het bijzonder paragraaf 2.1; alsmede naar de Nota van Wijziging bij de Gaswet, in het bijzonder het onderdeel H. Beide nota’s zijn u op 2 december jl. aangeboden. De Nota naar aanleiding van het verslag Gaswet merkt op dat het wenselijk is dat het aandeelhouderschap in Gasunie op termijn opnieuw dient te worden bezien in samenhang met de afspraken en overeenkomsten binnen het gasgebouw. Het op termijn opnieuw bezien van de overheidsrol in het gasgebouw betekent dat dan alle elementen zullen worden bezien. Er is in dit verband uitsluitend een voorstel bij de Tweede Kamer neergelegd in voornoemde Nota van Wijziging met betrekking tot het planmatig beheer van gasvoorkomens. Vragen 2 t/m 7 zijn niet van toepassing.	 Economische Zaken
 KVR10745.xml	 1999	 GroenLinks	 Vragen over de dreigende uitzetting van mevrouw Marguerite Uwumariya en twee van haar kinderen naar Frankrijk, ondanks het feit dat haar man en drie andere kinderen in Nederland hun asielprocedure doorlopen. Bepleit wordt een aanpassing van de Vreemdelingencirculaire, zodat het belang van de gezinseenheid een zelfstandige grond is voor de toepassing van artikel 3, lid 4, van het Dublinverdrag.	 Bent u bekend met dreigende uitzetting van mevrouw Marguerite Uwumariya en twee van haar kinderen naar Frankrijk, ondanks het feit dat haar man en hun drie andere kinderen in Nederland hun asielprocedure doorlopen? Kent u het advies van de UNHCR om dit gezin niet te scheiden, onder andere vanwege hun traumatische ervaringen in de vluchtelingenkampen in Goma na hun vlucht uit Rwanda? Acht u de uitwerking van het Dublinverdrag, waarbij gezinnen voor langere tijd zijn gescheiden in het belang van het gezin wenselijk en efficiënt voor de behandeling van een asielverzoek? Is deze uitwerking van het Dublinverdrag voorzien of gewenst geweest door de opstellers ervan? Om welke redenen maakt u in dit geval geen gebruik van de mogelijkheid die artikel 3 lid 4 van het Dublinverdrag biedt om haar asielverzoek zelf in behandeling te nemen? Deelt u de mening dat de Nederlandse overheid gezinnen die een asielverzoek hebben ingediend niet gescheiden zou moeten uitzetten, ook niet op grond van het Dublinverdrag? Vindt u dat het leed dat deze gezinnen wordt aangedaan in verhouding staat tot het belang van de Dublinlanden bij een evenredige verdeling van het aantal asielverzoekers? Kunt u aangeven in hoeveel gevallen en onder welke omstandigheden u artikel 3 lid 4 van het Dublinverdrag toepast? Bent u bereid de vreemdelingencirculaire zodanig aan te passen dat het belang van de gezinseenheid een zelfstandige grond is voor de toepassing van artikel 3 lid 4 van het Dublinverdrag? Zo neen, waarom niet?	 Ja. De toepassing van de Overeenkomst van Dublin kan er in voorkomende gevallen toe leiden dat gezinsleden voor langere tijd worden gescheiden. Ik ben van oordeel dat een dergelijke situatie zoveel mogelijk dient te worden voorkomen. De Lid-Staten die destijds betrokken waren bij het opstellen van de Overeenkomst van Dublin hebben met artikel 3, lid 4 en artikel 9 in de mogelijkheid voorzien een uitzondering te maken op regels voor verantwoordelijkheidsverdeling. In de praktijk is evenwel gebleken dat deze artikelen een nadere uitwerking behoeven, met name waar het gaat om gezinshereniging en de voortzetting van het gezinsverband. Hoe dit precies dient te gebeuren, is thans onderwerp van discussie. Tijdens de bijeenkomst van het Artikel 18 Comité van de Overeenkomst van Dublin op 28 mei 1999 kon geen overeenstemming worden bereikt over een ontwerp-besluit inzake de overdracht van de verantwoordelijkheid ten aanzien van gezinsleden uit hoofde van artikel 3, lid 4 en van artikel 9 van de Overeenkomst van Dublin. Eén delegatie handhaafde een studievoorbehoud ten aanzien van de voorwaarden tot gezinshereniging en voortzetting gezinsverband. Dit voorbehoud is nog niet opgeheven. Tijdens de laatste vergadering van de JBZ-raad heb ik opnieuw de aandacht hierop gevestigd. Het beleid terzake is neergelegd in B7/8.1.1.3, Vreemdelingencirculaire. Hierin is aangegeven onder welke omstandigheden Nederland een asielaanvraag op grond van artikel 3 lid 4 van de Overeenkomst van Dublin zelf in behandeling zal nemen. Dit is het geval indien zich – samengevat – een van de volgende omstandigheden voordoet: er is sprake van ernstige ziekte of zware handicap welke met een medische verklaring zijn onderbouwd; er is sprake van zwangerschap of geboorte, met een medische verklaring aangetoond; de gezinsleden zijn aantoonbaar gezamenlijk rechtstreeks naar Nederland gereisd; er is sprake van een of meer minderjarige kinderen voor wiens asielaanvraag een ander land verantwoordelijk is, en Nederland is verantwoordelijk voor de asielaanvraag van beide ouders (en omgekeerd). In de onderhavige zaak doen zich geen omstandigheden voor als neergelegd in het beleid op grond waarvan Nederland de asielaanvraag toch in behandeling zou moeten nemen. Deze conclusie heeft standgehouden in de rechterlijke toets. Gelet op het vorenstaande is er geen aanleiding om de overdracht aan Frankrijk niet te effectueren. Voor het overige merk ik nog op dat het hele gezin reeds in Zambia is toegelaten als vluchteling en dat – mede op die grond – het asielverzoek van de man in eerste aanleg en in bezwaar is afgewezen. Er zijn mij geen beletselen bekend die een terugkeer naar Zambia in de weg zouden staan. Mijn voorkeur gaat uit naar een samenvoeging van asielaanvragen wanneer verschillende Lid-Staten daarvoor verantwoordelijk zijn. Niettemin kunnen zich omstandigheden voordoen waarbij de vraag gerechtigd is of het bijeenhouden of brengen van een gezin wel in Nederland zou moeten plaatsvinden. Deze laatste vraag kan naar mijn oordeel niet in alle gevallen bevestigd worden beantwoord. De overweging om over te gaan tot gescheiden uitzetting of behandeling kan echter pas dan worden genomen nadat alle aspecten van een specifiek verzoek zijn gewogen. Humanitaire aspecten, zoals neergelegd in de Vreemdelingencirculaire, spelen bij deze afweging een gewichtige rol. De regering hecht aan een evenredige verdeling van het aantal asielzoekers over de Lid-Staten van de Europese Unie. Maar dit streven staat los van de criteria aan de hand van waarvan in individuele zaken wordt bekeken of een Dublinclaim wel of niet zal worden gelegd. Daarbij spelen onder meer de criteria een rol waarnaar ik in mijn antwoord op vraag 3 verwijs. In het afgelopen jaar is een honderdtal zaken getoetst aan artikel 3 lid 4. In alle gevallen heeft een zorgvuldige toets plaatsgevonden op grond van het beleid als neergelegd in B7/8.1.1.3, Vreemdelingencirculaire. Aangezien de Overeenkomst van Dublin betrekking heeft op alle Lid-Staten van de Europese Unie, zullen verdere afspraken over de toepassing van artikel 3, lid 4 naar mijn oordeel ook in Europees verband moeten worden genomen. De Nederlandse regering zal zich in Europees verband blijven inzetten voor een zo ruim mogelijke toepassing van de feitelijke ruimte die de Overeenkomst van Dublin biedt voor de samenvoeging van asielverzoeken wanneer verschillende lidstaten daarvoor verantwoordelijk zijn.	 Justitie
 KVR10748.xml	 1999	 SP	 Vragen naar aanleiding van de reportage van de NCRV op 25 oktober 1999 op Radio 1 over marketing van zuigelingenvoeding door voedingsfabrikanten.	 Hebt u kennisgenomen van de reportage van de NCRV over marketing van zuigelingenvoeding door voedingsfabrikanten? Wat is uw mening over de cadeautjes en sponsoring van deze voedingsfabrikanten aan thuis- en kraamzorgorganisaties, zoals geheel verzorgde uitstapjes, diners en scholingen? Is het u bekend dat ook zorgverleners in ziekenhuizen cadeautjes ontvangen en dat het voorkomt dat voedingsfabrikanten 6% van de jaarlijks gebruikte hoeveelheid babyvoeding aan het ziekenhuis terugbetalen? Zo ja, vindt u dit een gewenste gang van zaken? Is de cadeaucultuur in strijd met de warenwetregeling voor zuigelingen- en babyvoeding en bent u bereid de controle op de naleving te verbeteren? Bent u bereid de warenwet voor zuigelingen- en babyvoeding aan te scherpen door ook opvolgmelk eronder te laten vallen, regels te stellen aan informatiemateriaal voor ouders, een verbod in te stellen op relatiegeschenken en cadeaus voor zorgverleners en beperkingen op te leggen aan gratis telefoonnummers en websites voor informatie? Is het u bekend dat volgens een aanvullende resolutie opvolgmelk ook onder de WHO-code valt en de Code zich dus niet alleen richt op vervangingsproducten zoals u dat in antwoord op mijn eerdere vragen aangaf? Is het u bekend dat de flesvoedingsindustrie steeds meer gespecialiseerde babyvoeding met bepaalde gezondheidsclaims op de markt brengt? Zo ja, vindt u deze medicalisering een gewenste ontwikkeling? Bestaat er een risico dat voedingsfabrikanten gebruik maken van het ontbreken van regels ten aanzien van reclamebeperking in de nieuwe Warenwetregeling dieetvoeding voor medisch gebruik (juli 1999) met name voor hun nieuwe producten met gezondheidsclaims? Zo ja, bent u bereid reclamebeperking alsnog in deze regeling op te nemen? Erkent u dat de lage borstvoedingscijfers behalve door agressieve marketing voor kunstvoeding veroorzaakt worden door onvoldoende voorlichting? Zo ja, bent u bereid te investeren in een campagne met betere voorlichting over de voordelen van borstvoeding, zoals ook de VN-commissie voor kinderrechten adviseert? NRCV op radio 1, 25 oktober 1999 Aanhangsel Handelingen, nr. 826, Vergaderjaar 1998–1999. Aanbevelingen VN-comite kinderrechten aan Nederland	 Ja. Eerst merk ik op dat ik het aannemen van cadeautjes en dergelijke ongewenst vind. Voorts benadruk ik de eigen verantwoordelijkheid van het veld; het zorgvuldig omgaan met schenkingen vanuit het bedrijfsleven behoort daar mijns inziens bij. De kraamzorg bevindt zich thans in een proces van verdere professionalisering waarbij de kwaliteit van de kraamzorg centraal staat en de beroepsvereniging voor de verzorging STING zich eveneens beijvert voor een goede beroepsuitoefening. Het is van belang dat de tarieven voor de kraamzorg zodanig zijn opgebouwd, dat deze voorzien in het scholen van kraamverzorgenden zodat de mogelijkheid wordt uitgesloten dat zorgaanbieders zich hiervoor in een min of meer afhankelijke positie ten opzichte van commerciële derden manoeuvreren. De betrokken partijen overleggen thans met het COTG over een kostendekkend tarief. De Inspectie voor de Gezondheidszorg start op korte termijn een onderzoek naar de kwaliteit van de kraamzorg waarbij tevens de vraag wordt betrokken naar het eventuele gebruik van «sponsorgelden». Het is algemeen bekend dat zorgverleners in ziekenhuizen cadeautjes ontvangen, zie ook mijn antwoord op vraag 2. Het terugbetalen van door ziekenhuizen aangeschafte babyvoeding door de industrie is mij niet bekend. Dit is overigens niet in strijd met de Warenwetregeling Zuigelingenvoeding, die aflevering van deze producten, gratis of tegen gereduceerde prijs, toestaat. De hieraan verbonden eis is dat het gebruik beperkt dient te blijven tot zuigelingen die alleen kunnen worden gevoed met vervangingsmiddelen voor moedermelk. Deze formulering sluit aan bij de benadering in de Code in 1981, maar is niet in overeenstemming met de resolutie ter zake uit 1986 waarin de houding ten aanzien van gratis verstrekkingen of verstrekkingen tegen sterk gereduceerde prijzen verder is aangescherpt. Het geven van cadeautjes is in strijd met de Warenwetregeling Zuigelingenvoeding voor zover de cadeautjes een directe relatie hebben met volledige zuigelingenvoeding. De Inspectie Gezondheidsbescherming Waren en Veterinaire Zaken ziet hier op toe. Enerzijds door middel van het uitvoeren van inspecties, anderzijds in reactie op klachten. De hoeveelheid klachten kan worden gezien als een indicator van de adequate toepassing van de wetgeving en laat de laatste jaren een dalende lijn zien. Naar mijn mening is het toezicht adequaat. De wetgeving wordt op dit punt niet systematisch overtreden en tegen incidentele overtredingen worden maatregelen genomen. Gelet op het belang van het onderwerp handhaaft de inspectie Waren en Veterinaire Zaken de intensiteit van het toezicht. Dit komt tot uitdrukking in de projectmatige aangestuurde aanpak van de handhaving van de wettelijke voorschriften op dit terrein, zoals vastgelegd in het Jaarplan 2000 van de Inspectie Gezondheidsbescherming Waren en Veterinaire Zaken. De Warenwetregeling Zuigelingenvoeding en de Warenwetregeling babyvoeding zijn gebaseerd op Europese richtlijnen. Ten tijde van de vaststelling van deze richtlijnen was er onvoldoende steun om ook opvolgzuigelingenvoeding onder de werking van het reclameverbod te laten vallen. Deze situatie lijkt niet veranderd te zijn. Ik zie geen reden om ook babyvoeding (babymaaltijden, graanproducten en dergelijke) te onderwerpen aan een reclameverbod. Deze producten behoren op enig moment een plaats te krijgen in de voeding van jonge kinderen. De reikwijdte van de Code is inderdaad breder dan alleen volledige zuigelingenvoeding. De reclamebeperkingen in de code hebben echter uitsluitend betrekking op producten die moedermelk beogen te vervangen (en daarnaast op flessen en spenen). Ten aanzien van andere producten voor zuigelingen en baby’s stelt de code en de daarbij behorende resoluties dat deze zodanig dienen te worden verhandeld dat het geven van borstvoeding niet wordt ondermijnd. Medische zuigelingenvoeding is bedoeld voor zuigelingen die om medische redenen een speciaal samengestelde voeding nodig hebben. Het feit dat gespecialiseerde zuigelingenvoeding beschikbaar is voor zuigelingen die om een medische reden een aangepaste voeding nodig hebben is naar mijn mening positief. In die zin is er geen sprake van onnodige medicalisering. De wetgeving voor medische zuigelingenvoeding wordt met ingang van 1 mei 2000 geharmoniseerd in de EU. Medische zuigelingenvoedingen zijn echter al langere tijd beschikbaar. Claims voor volledige zuigelingenvoeding zijn strikt gereguleerd als onderdeel van de etiketteringsvoorschriften. Voor zuigelingenvoeding bestemd voor medisch gebruik gelden andere etiketteringsvoorschriften, onder meer moet worden vermeld de ziekte, aandoening of kwaal waarvoor de zuigelingenvoeding is bestemd. Het is wettelijk niet verboden om reclame te maken voor dieetvoeding voor medisch gebruik. Het maken van reclame voor medische voeding is in het EU-overleg besproken. Nederland heeft gepleit voor een overeenkomstige benadering van volledige zuigelingenvoeding en zuigelingenvoeding voor medisch gebruik op dit punt. Geen van beide naderingen kreeg voldoende steun van de lidstaten. Meer algemeen is het maken van misleidende reclame verboden krachtens het Warenwetbesluit Etikettering van levensmiddelen. Het aanprijzen van medische zuigelingenvoeding voor zuigelingen zonder onderliggende medische noodzaak kan als misleidend worden beschouwd. Gegevens die de stelling bevestigen dat de lage borstvoedingscijfers in Nederland worden veroorzaakt door de agressieve marketing voor kunstvoeding zijn mij niet bekend. De recente rapportage van het onderzoek van TNO-Preventie en Gezondheid, waarnaar ik verwees bij de beantwoording van uw eerdere vragen, laat zien dat veel moeders wel beginnen met het geven van borstvoeding, maar dat zij daar om diverse redenen snel mee ophouden. Ik heb met het Voedingscentrum afgesproken dat zij in vervolg op de totstandkoming van het bulletin zuigelingenvoeding haar activiteiten gericht op stimulering van het geven van borstvoeding zal intensiveren.	 Volksgezondheid, Welzijn en Sport (VWS)
 KVR10749.xml	 1999	 CDA	 Vragen naar aanleiding van een bericht in de Telegraaf van 17 november 1999 over het initiatief van de gemeente Texel tot invoering van een drankpas ten behoeve van leeftijdsvaststelling.	 Hoe beoordeelt u het initiatief van de gemeente Texel tot invoering van een drankpas ten behoeve van leeftijdsvaststelling in het licht van uw afwijzende reactie op een desbetreffende vraag van de CDA-fractie bij de recente behandeling van de Drank- en Horecawet? Is er sprake van verplichte legitimering door middel van genoemde drankpas? Zo ja, hoe verhoudt zich dat dan tot bestaande wet- en regelgeving voor de legitimatieplicht? Krijgen niet-inwonende jongeren van Texel bij betreding van het eiland ook deze pas uitgereikt? Zo neen, hoe worden zij dan op hun leeftijd gecontroleerd? Heeft de gemeente Texel over dit initiatief vooraf met u contact gehad? Zo ja, wat waren daarvan de uitkomsten? Zo neen, welke stappen gaat u in haar richting ondernemen? Telegraaf, 17 november 1999 Handelingen II, nr. 5, blz. 238.	 Wij beoordelen het initiatief van de gemeente Texel tot invoering van een drankpas ten behoeve van leeftijdsvaststelling bij de bedrijfsmatige verstrekking van alcoholhoudende dranken in beginsel positief. Zodra het voorstel van wet tot wijziging van de Drank- en Horecawet, dat nu aanhangig is bij de Eerste Kamer, tot wet is verheven en bekrachtigd, zijn horeca-ondernemers, supermarkten, slijters, sportkantines, snackbars, studentenverenigingen, legerplaatsen, dorpshuizen, wijkcentra, buurthuizen en alle andere alcoholverstrekkers na inwerkingtreding wettelijk verplicht om vooraf vast te stellen of aspirant-kopers van alcoholhoudende dranken de vereiste leeftijd van 16 respectievelijk 18 jaar hebben bereikt, tenzij onmiskenbaar duidelijk is dat dit het geval is. In het licht van de ernst en omvang van de alcoholproblematiek onder opgroeiende jongeren zal het kabinet streven naar de totstandkoming van een plan van resultaat binnen de alcolholbranche en de niet-commerciële horecasector ten einde te bewerkstelligen dat de toekomstige wettelijk verplichte leeftijdsvaststelling goed zal worden nageleefd door de verantwoordelijke alcoholverstrekkers. Het is overigens niet zo dat ik afwijzend zou hebben gereageerd op een desbetreffende vraag van het lid Buis van de fractie van het CDA tijdens de recente behandeling van het voorstel van wet tot wijziging van de Drank- en Horecawet. Ik heb toen namens de regering slechts naar voren gebracht dat het voorschrijven van een nieuwe speciale nationale leeftijdskaart in dit verband vooralsnog niet nodig lijkt, omdat er voldoende andere geschikte documenten zijn om vast te stellen of de vereiste leeftijd is bereikt. Een en ander betekent echter niet dat het kabinet de gemeenten, het belanghebbende bedrijfsleven of betrokken maatschappelijke organisaties zou willen tegenhouden als men zo’n initiatief neemt. In het Verenigd Koninkrijk bijvoorbeeld heeft de alcoholbranche zèlf een nationale leeftijdskaart geïntroduceerd. In zo’n situatie zullen de geschikt geachte documenten wel eerst krachtens de Drank- en Horecawet moeten zijn aangewezen willen ze gebruikt mogen worden. Nadat het voorstel van wet tot wijziging van de Drank- en Horecawet tot wet is verheven en in werking is getreden, is er sprake van een wettelijk verplichte leeftijdsvaststelling bij de bedrijfsmatige verstrekking van alcoholhoudende dranken. Bij het initiatief van de gemeente Texel is er geen sprake van een wettelijk verplichte identificatieplicht (zoals opgenomen in de Wet op de identificatieplicht) door middel van genoemde drankpas en is er evenmin sprake van de in de nabije toekomst (als voornoemd wetsvoorstel in werking is getreden) wettelijk verplichte leeftijdsvaststelling. Uit informatie die wij van de gemeente Texel hebben verkregen, blijkt dat het hier gaat om niet meer dan een hulpmiddel bij het vaststellen door horeca-ondernemers van de vereiste leeftijden. In het convenant «Veiligheid- en leefbaarheidsafspraken» van de gemeente Texel, politie en justitie met Koninklijke Horeca Nederland staat daarover onder meer het volgende: «De horeca-ondernemers besteden nadrukkelijk aandacht aan de wettelijke verplichtingen, zoals het niet meer schenken aan personen die in kennelijke staat verkeren, geen alcoholische dranken schenken aan jeugdigen beneden de 16 jaar en geen sterke drank verstrekken aan jeugdigen beneden de 18 jaar. Te overwegen is om een Texels pasjessysteem te introduceren voor 16-jarigen, zodat de horeca-ondernemer een handig controlemiddel heeft op de wettelijk gestelde leeftijdseis». Wij vinden deze convenantsbepalingen in principe een goede zaak. Het is een uiting van de gezamenlijke lokale bereidheid om de leeftijdsgrenzen goed te gaan naleven. Er is ons inziens geen probleem in relatie tot de bestaande wet- en regelgeving. Vooralsnog is ons niet bekend of niet-inwonende jongeren van Texel bij betreding van het eiland ook deze drankpas uitgereikt zouden krijgen. Deze jongeren – veelal toeristen op vakantie – zullen aan de hand van de nu beschikbare documenten richting kasteleins en andere alcoholverstrekkers moeten kunnen aantonen dat zij de vereiste leeftijd hebben bereikt, althans nadat voornoemd wetsvoorstel in werking is getreden. In die situatie zal de Texelse drankpas echter niet meer voldoen aan de relevante nieuwe bepalingen uit de Drank- en Horecawet, behalve als ik deze te zijner tijd bij algemene maatregel van bestuur zou aanwijzen. Kortom, zodra de nieuwe regelgeving voor de alcoholverstrekking kracht van wet heeft, zullen alcoholverstrekkers uitsluitend aan de hand van in de wet of bij algemene maatregel van bestuur aangewezen documenten mogen vaststellen of de klant de vereiste leeftijd heeft bereikt. De gemeente Texel heeft over dit initiatief vooraf geen contact met ons gehad; achteraf bezien achten we dit ook niet nodig. In het licht van voorgaande antwoorden lijkt het ons evenmin nodig om stappen in haar richting te ondernemen. Wel zullen wij nader contact opnemen met de gemeente Texel ten einde meer informatie over dit initiatief en de werking in de praktijk in te winnen en daarvan te leren.	 Volksgezondheid, Welzijn en Sport
 KVR1075.xml	 1995	 SP	 De vragen betreffen de gevolgen van het creëren van klusjesbanen en dienstverlenend werk volgens een bonnensysteem voor het uitkeringsniveau en de omstandigheden van werklozen.	 Is het bericht waar, als zou u voorstander zijn van het cree¨ren van klusjesbanen en dienstverlenend werk door werklozen voor particulieren? Kan bij het kennelijk door u voorgestane bonnensysteem nog wel gesproken worden van volwaardig werk, van echte banen? Zo ja, op welke gronden? Bent u bij dit systeem uitgegaan van het voorstel van VNO-NCW ? Zo ja, betekent dat dan tevens dat het uitkeringsniveau naar beneden moet om op die manier de markt voor eenvoudige dienstverlening te kunnen laten functioneren? Zo ja, acht u het juist dat aldus werklozen een verlaagde uitkering krijgen en vervolgens voor de voorziening in hun bestaan overgeleverd worden aan particulieren? Worden werklozen op die manier niet een soort tweederangs burgers nu zij immers op afroep werk moeten gaan verrichten voor particulieren, die – ongeacht hun eigen financie¨le mogelijkheden – voor die arbeid ook nog eens minder behoeven te betalen? Zo neen, waarom niet? Is bovendien niet het risico van verdringing aanwezig? Hebt u zich gerealiseerd dat niet iedere werkloze de door u bedoelde werkzaamheden kan verrichten? Zo ja, wat is dan het realiteitsgehalte van uw plan? Indien u zich bij de presentatie van uw plan niet heeft gebaseerd op het voorstel van VNO-NCW, hoe luidt uw plan dan precies? De Volkskrant, 27 januari 1995 VNO-bericht nr. 26, 20 oktober 1994	 In mijn toespraak tijdens een bijeenkomst van de Vrienden van Nieuwspoort op 25 januari jl. heb ik inderdaad nog eens de aandacht gevraagd voor het bezien van mogelijkheden om de «witte» werkgelegenheid te verruimen door toepassing van de zg. vouchergedachte. Daarbij heb ik herinnerd aan een voorstel van dezelfde strekking uit het Witboek Groei, Concurrentievermogen en Werkgelegenheid van de vorige voorzitter van de Europese Commissie, Jacques Delors. Het kabinet heeft in de Sociale Nota 1995 (pag. 45–46) aandacht hieraan besteed, ook aan de in Belgie¨ en Frankrijk reeds ontworpen regelingen. Tijdens het Najaarsoverleg (1994) met de Stichting van de Arbeid is hierover in globale zin van gedachten gewisseld, waarbij de afspraak is gemaakt dat ieder van de deelnemers (regering en sociale partners) zich nader zou beraden op mogelijkheden van een praktische en verantwoorde vormgeving. De verwijzing in mijn toespraak naar van werkgeverszijde gedane voorstellen terzake houdt geen oordeel in over de in die kring bepleite uitwerking. Het kabinet heeft hierover thans nog geen afgerond standpunt. Kamerstuk 23 902	 Algemene Zaken
 KVR10750.xml	 1999	 PvdA	 Vragen naar aanleiding van het bericht in de Volkskrant van 14 oktober 1999 over het feit dat de lonen van de top van het GAK binnen drie jaar - sinds de zelfstandiging explosief zijn gestegen, afgezet tegen de CAO-loonstijging.	 Zijn de lonen van de top van het GAK binnen drie jaar – sinds de verzelfstandiging – explosief gestegen, afgezet tegen de CAO-loonstijging? Zo ja, hoeveel? Wanneer? Bent u van mening dat dergelijke loonstijgingen aan de top ongewenst zijn? Zo ja, bent u van mening dat deze forse loonstijgingen aan de top voorkomen zouden moeten worden? Volkskrant, 14 oktober 1999	 Het artikel in de Volkskrant van 14 oktober jl. handelt over de salarissen van de drie leden van de Raad van Bestuur van de Gak Groep N.V. Dit is de zogenaamde Gak-holding, die de aandelen houdt in een A-poot, te weten de uitvoeringsinstelling Gak Nederland B.V., en in een B-poot. De drie bedoelde bestuursleden zijn niet alleen werkzaam binnen de holding, maar nemen tevens plaats in de directie van óf de A-poot óf de B-poot. De totale salariskosten van de Raad van Bestuur bedroegen: – in 1996: f 2,2 miljoen; – in 1997: f 2,8 miljoen; – in 1998: f 3,3 miljoen. Deze kosten zijn derhalve tussen 1996 en 1998 met 50% gestegen. Uit beschikbare informatie van het Gak blijkt dat de kosten van de bezoldiging voor ieder der drie leden in 1998 ieder een gemiddeld bedrag van f 1,1 miljoen beliepen. Het bruto-jaarsalaris bedroeg voor elk f 434 000,– en er werd f 75 480,– aan bonussen uitbetaald. Het resterende bedrag bestaat uit verplichtingen in verband met sociale lasten, overhevelingstoeslag, pensioenpremie, vutpremie en backserviceverplichtingen pensioenen. De backserviceverplichtingen, die voortvloeien uit de vastgestelde loonstijgingen, vormen naar verwachting de grootste kostenpost. Zoals gebruikelijk in het vennootschapsrecht, worden de kosten van de holding door middel van een verdeelsleutel doorbelast. Bij het Gak gebeurt dit naar rato van het aantal fte’s. Als gevolgd van deze kostenverdeelsleutel wordt in 1998 90,8% van de kosten van de holding, inclusief salariskosten, gedragen door de A-poot (uitvoeringsinstelling Gak Nederland B.V.) en 9,2% door de private B-poot. Voor 1997 zijn deze percentages vergelijkbaar. De huidige wetgeving biedt mij niet de mogelijkheid om invloed uit te oefenen op de hoogte van de salarissen van de Gak-top. Deze salarissen worden vastgesteld door de Raad van Commissarissen. De overwegingen die hebben gespeeld bij het vaststellen van de salarissen, zijn te vinden in de bijgevoegde persmededeling van 20 oktober 1999 van de voorzitter van de Raad van Commissarissen van de Gak Groep N.V. De Raad van Commissarissen had onder meer voor ogen de honorering van de Raad van Bestuur naar een meer marktconform niveau te laten groeien. Met het oog op de goeddeels publieke financiering van de honorering acht ik deze verklaring een onvoldoende rechtvaardiging voor de salarisstijgingen die hebben plaatsgevonden. Deze verklaring is evenmin overtuigend omdat de positie van het GAK sinds 1996 niet wezenlijk is veranderd. Op 19 november jl. hebben de Minister van Sociale Zaken en Werkgelegenheid en ik de Tweede Kamer een schets gezonden van de toekomstige uitvoeringsorganisatie van de werknemersverzekeringen. Daaruit blijkt dat wij voornemens zijn tot één publieke uitvoeringsinstelling te komen, vormgegeven als Zelfstandig bestuursorgaan (ZBO). Het salarisniveau van het bestuur van dit ZBO zal onderhevig worden aan de instemming van de Minister.	 Sociale Zaken en Werkgelegenheid
 KVR10751.xml	 1999	 SP	 Vragen naar aanleiding van een bericht in de Volkskrant van 14 oktober 1999 over de ''loonexplosie'' bij de top van het GAK. Deze vragen dienen ter aanvulling op eerdere vragen terzake van de leden Noorman-den Uyl en Smits (Aanh. Hand. II, 1999-2000, nr. 437).	 Bent u van mening dat de «loonexplosie» bij de GAK-top een gevolg is van de eerder beoogde privatisering van de uitvoeringsinstellingen? Zo ja, was dit gevolg door u voorzien? Vindt u deze salarisstijging moreel verantwoord ten opzichte van de uitkeringsgerechtigden die van het GAK een minimumuitkering ontvangen en bij het minste of geringste met de Wet Boeten en Maatregelen om de oren worden geslagen? Zo ja, om welke reden? Volkskrant, 14 oktober 1999	 Bij de invoering van de Organisatiewet sociale verzekeringen in 1995 is het vaststellen van de salarissen overgelaten aan het Gak (en de overige uitvoeringsinstellingen) zelf. De onderhavige salarisstijgingen waren daarbij niet voorzien. Voor het antwoord op deze vraag wil ik verwijzen naar mijn antwoorden op vraag 1 en op de vragen van de leden Noorman-den Uyl en Smits (beiden PvdA), die ik heden heb beantwoord . Aanhangsel Handelingen, nr. 437, vergaderjaar 1999–2000.	 Sociale Zaken en Werkgelegenheid
 KVR10752.xml	 1999	 PvdA	 Deze vragen dienen ter aanvulling op eerdere vragen van het lid M.B. Vos (Aanh. Hand. II, 1999-2000, nr. 431).	 Hoe ziet in de visie van de regering de toekomstige relatie tussen de overheid en de Gasunie eruit? Acht u het voortbestaan van het kleine-veldenbeleid van essentieel belang voor het Nederlands gasbeleid? Is het waar dat het verrekenen van de zogenaamde Troll-prijs voor de opbrengst van het gas uit de kleine velden door de Europese Unie niet meer getolereerd wordt? Wat zullen de gevolgen daarvan kunnen zijn voor de opbrengst uit de kleine velden en wat zullen de gevolgen voor het voortbestaan van de exploitatie van de kleine velden kunnen zijn? Kunt u er zorg voor dragen dat de nota naar aanleiding van het nader verslag betreffende de Gaswet resp. Mijnbouwwet met spoed aan de Kamer worden toegezonden? Wilt u toezeggen dat u vooruitlopend op de afronding van de behandeling van de Mijnbouw- en Gaswet geen nieuwe beleidslijnen ten uitvoer brengt? «Voortbestaan van de Gasunie in gevaar» en «Na de «Aardbeving» wacht Gasunie nog een «stormvloed», in Nieuwsblad van het Noorden 27-11-1999; «Ontwikkelingen bij de Gasunie zijn «dramatisch»», in Nieuwsblad van het Noorden, 29-11-1999 Kamerstuk 26 219, nr. 10	 In de Nota naar aanleiding van het verslag bij de Gaswet (Tweede Kamer, 26 463), u op 2 december jl. aangeboden, merk ik op (zie paragraaf 2.1) dat het wenselijk is om op termijn de overheidsrol in het gasgebouw voor relevante elementen opnieuw te gaan te bezien in het licht van de liberalisering. Anderzijds zullen mogelijk belangrijke elementen van het gasgebouw ook dan in een geliberaliseerde markt in stand kunnen blijven. Een herbezinning en beoordeling in hoeverre de overheidsrol in deze zal (moeten) wijzigen, zal hoe dan ook geruime tijd vergen. Het kleine veldenbeleid acht ik van belang en ik wijs in dit verband op onderdeel H van de Nota van Wijziging bij de Gaswet, die ik u op 2 december jl. heb aangeboden. In dit verband wijs ik tevens op hetgeen ik u schreef in mijn brief van 7 december jl. inzake het Waddengas. Hierin heb ik er op gewezen dat het kabinet voornemens is de voorwaarden op het continentale plat te verbeteren met het oog op het belang van de opsporing en winning van kleine velden. In het kader van de Mijnbouwwet zal hierop nader worden ingegaan. Neen. Uit contacten met Brussel is mij daar ook niets van gebleken. De Nota naar aanleiding van het verslag bij de Gaswet (Tweede Kamer, 26 463) heb ik u op 2 december jl. toegezonden. Ik deel uw behoefte om in deze zaak spoed te betrachten omdat de implementatie van de Europese richtlijn zijn beslag moet krijgen vóór 1 augustus 2000. De Nota naar aanleiding van het verslag bij de Mijnbouwwet (Tweede Kamer, 26 219) zal ik u zo snel mogelijk toesturen, maar ik wijs er op dat de omzetting van het besluit om de voorwaarden op het continentale plat te verbeteren (zie mijn brief van 7 december jl. inzake het Waddengas), nog enige tijd zal vergen. Nieuwe beleidslijnen in of bij de Gaswet en Mijnbouwwet, zullen niet ten uitvoer worden gebracht dan nadat daarover met de Tweede Kamer overleg is gepleegd.	 Economische Zaken
 KVR10753.xml	 1999	 GroenLinks	 Vragen over het vaststellen van de doodsoorzaken van de slachtoffers van de Herculesramp en de mogelijke relatie tussen de gebruikte blusmethoden en de doodsoorzaken.	 Hebt u kennisgenomen van de opmerkingen voor de radio van een tandarts die betrokken was bij de identificatie van slachtoffers van de Herculesramp, dat het mogelijk is dat niet van elk slachtoffer afzonderlijk de doodsoorzaak nauwkeurig is vastgesteld, maar dat bij bepaalde personen van het Rampen Identificatie Team (RIT) mogelijk wel meer kennis is over de mogelijke relatie tussen de gebruikte blusmethoden en de doodsoorzaak van betrokken slachtoffers? Is van elk slachtoffer afzonderlijk nauwkeurig de doodsoorzaak vastgesteld? Zijn de bevindingen van het RIT betrokken in de diverse onderzoeken? Zo neen, waarom niet? Zo ja, op welke wijze? Hebt u kennisgenomen van de opmerking van een van de overlevenden in die radio-uitzending, dat naast het verhaal over «verdrinking door bluswater» ook twijfels zijn over het gebruik van blusschuim in het vliegtuig in relatie tot de doodsoorzaak van een of meerdere slachtoffers? Is er onderzoek gedaan naar de relatie tussen het gebruik van schuim bij het blussen in het vliegtuig en de mogelijke doodsoorzaak van slachtoffers? Bent u voornemens zo nodig alsnog mensen van het RIT te horen over de mogelijke relatie tussen gebruikte blusmethoden en de doodsoorzaak van slachtoffers en daarvan verslag te doen aan de Kamer? Is het waar, zoals tijdens genoemde radio-uitzending werd beweerd, dat overlevenden alleen door het Openbaar Ministerie zijn gehoord, maar niet in het kader van de overige onderzoeken? Zo ja, waarom niet? Zo neen, hoe zijn bevindingen van bepaalde nabestaanden dan verwerkt in die onderzoeken? Roodgloeiend, VARA-radio 1,, 20 oktober 1999, 19.00–20.00 uur	 Het is juist dat niet voor elk slachtoffer afzonderlijk de doodsoorzaak is vastgesteld. Obductie heeft plaats gevonden in het Laboratorium voor Gerechtelijke Pathologie te Rijswijk op de lichamen van de bemanningsleden. Het is niet gebruikelijk dat ten aanzien van slachtoffers van ongevallen en rampen gerechtelijke sectie wordt verricht. Dat dit wel gebeurd is bij de bemanningsleden komt voort uit het feit dat enkel langs deze weg te achterhalen was of er een lichamelijke oorzaak te vinden is voor het crashen van het toestel. Het Rampen Identificatie Team (RIT) doet geen onderzoek naar de doodsoorzaak van slachtoffers, maar richt zich bij het onderzoek uitsluitend op de vaststelling van de identiteit van de slachtoffers. Gelet op deze taakstelling heeft het RIT dan ook geen onderzoek ingesteld naar de mogelijke relatie tussen de gebruikte blusmethoden en de doodsoorzaak van de bij de ramp met de Hercules betrokken slachtoffers. Het RIT is desalniettemin verzocht te reageren op de opmerkingen van bedoelde tandarts. De Inspectie Gezondheidszorg (IGZ) van het Ministerie van Volksgezondheid, Welzijn en Sport heeft de beschikking gekregen over de door het RIT gemaakte foto’s van de overledenen. Deze foto’s zijn door de IGZ, de Inspectie Militaire Gezondheidszorg (IMG) van het Ministerie van Defensie en een aantal ten behoeve van het Hercules-onderzoek ingeschakelde deskundigen nader geanalyseerd en de bevindingen zijn neergelegd in de IGZ-rapportage. «Hercules vliegtuigongeval Eindhoven 15 juli 1996 (uitgebracht 14 maart 1997)». De bevindingen van het RIT over de gevolgde procedures, de werkwijze en de identificatie van de slachtoffers zijn betrokken bij de onderzoeken van het (toenmalige) Ministerie van Binnenlandse Zaken en zijn verwerkt in het eindrapport «Vliegtuigongeval Vliegbasis Eindhoven 15 juli 1996» (oktober 1996) van de Inspectie Brandweerzorg en Rampenbestrijding van het Ministerie van Binnenlandse Zaken en Koninkrijksrelaties. Ja. Vanwege de specifieke, niet na te bootsen, omstandigheden bij de ramp met de Hercules heeft een onderzoek als bedoeld niet plaatsgevonden. Wel heeft de IGZ een hypothetisch onderzoek verricht naar blusmiddelen die zijn gebruikt bij het Hercules-ongeval. Dit onderzoek heeft een beeld opgeleverd ten aanzien van de fysische en chemische processen ten tijde van de brand en het blussen en wijst uit dat er bij de brand, die meteen na het verongelukken van de Hercules op diverse plaatsen ontstond, verbrandingsproducten (rook, koolmonoxide e.d.) zijn vrijgekomen die voor de slachtoffers ernstige gevolgen hebben gehad. De inspecteurs van de Inspectie Brandweerzorg en Rampenbestrijding (IBR) hebben niet zelf met de overlevenden gesproken. Om de overlevenden, zo kort na het ongeval, niet onnodig te belasten, hebben genoemde inspecteurs in nauw overleg met de Kmar en de gecombineerde Belgisch–Nederlandse onderzoekscommissie, die onderzoek uitvoerde naar de oorzaak van het ongeval, besloten niet zelf de overlevenden te horen. De inspecteurs van de IBR hebben wel van de Kmar en de Belgisch–Nederlandse onderzoekscommissie de voor het IBR-onderzoek van belang zijnde informatie uit de gesprekken met de overlevenden gekregen. Deze verklaringen van deze nabestaanden zijn in het eindrapport van de IBR verwerkt. Twee families van nabestaanden zijn wel door de inspecteurs van de IBR gehoord. Mede op grond van de verklaringen van deze nabestaanden zijn in het eindrapport van de IBR twee hoofdstukken («Opvang van de verwanten van de slachtoffers» en «Informatie aan de verwanten van de slachtoffers») gewijd aan de nabestaanden. Ook de IGZ heeft niet zelf de overlevenden gehoord aangezien zij ten tijde van het IGZ-onderzoek nog in het ziekenhuis verbleven en niet door anderen dan de recherche te benaderen waren. De processen verbaal die door de recherche zijn opgemaakt zijn aan de IGZ ter inzage gegeven. Voor de noodzakelijke medische informatie is een beroep gedaan op de behandelende specialisten uit de betreffende brandwondencentra. Met de betrokken specialisten heeft het onderzoeksteam van de IGZ een aantal keren overlegd en zijn röntgenfoto’s, laboratoriumuitslagen en klinische toestand nader geanalyseerd hetgeen tot constateringen in de IGZ-rapportage heeft geleid aangaande de brandwonden, pulmonale problemen en het klinisch beeld.	 Defensie (DEF)
 KVR10754.xml	 1999	 GroenLinks	 Vragen naar aanleiding van het bericht in de Volkskrant van 12 november 1999 dat de Rijksrecherche is begonnen met een onderzoek naar mogelijke mishandeling van een Iraanse asielzoeker in het aanmeldcentrum Zevenaar.	 Is het bericht waar dat de Rijksrecherche gisteren is begonnen met een onderzoek naar mogelijke mishandeling van een Iraanse asielzoeker in het aanmeldcentrum Zevenaar? Bent u bereid de Kamer in een rapportage te informeren over de bevindingen van de Rijksrecherche zodra het onderzoek is afgerond? Volkskrant, 12 november 1999	 De rijksrecherche heeft op 16 november 1999 een onderzoek gestart naar aanleiding van een klacht van de advocaat van een Iraanse asielzoeker. De klacht houdt in dat de Iraanse asielzoeker tot twee maal toe is mishandeld door twee medewerkers van het aanmeldcentrum te Zevenaar. Het onderzoek wordt verricht onder verantwoordelijkheid van het openbaar ministerie te Arnhem. Zodra het onderzoek is afgerond en de onderzoeksresultaten door het openbaar ministerie zijn beoordeeld, zal ik de Kamer informeren over de uitkomsten van het onderzoek en de beslissing van het openbaar ministerie.	 Justitie
 KVR10755.xml	 1999	 VVD	 Vragen over de zorgvuldigheid die is betracht bij de toepassing van de representativiteitseis bij het algemeen verbindend verklaren van de horeca-cao, naar aanleiding van het rapport ''Onder en boven de streep: werknemersstatistieken in de horeca'' van het onderzoeksbureau Research Voor Beleid.	 Kent u het rapport «Onder en boven de streep: werknemersstatistieken in de horeca» van het onderzoeksbureau Research Voor Beleid? Deelt u de mening dat bij het algemeen verbindend verklaren van collectieve arbeidsovereenkomsten en in het bijzonder bij de toepassing van de representativiteitseis grote zorgvuldigheid moet worden betracht? Is het beschikken over een betrouwbare wijze van berekening van het representativiteitscijfer noodzakelijk om de representativiteitseis zorgvuldig te kunnen toepassen? Deelt u de mening van de onderzoekers dat in het geval van de horeca-cao een dergelijke berekeningswijze ontbreekt? Bent u van mening dat bij het algemeen verbindend verklaren van de horeca-cao op het punt van de representativiteit de vereiste grote zorgvuldigheid is betracht? Zo ja, waarop baseert u deze mening?	 Ja. Ja. Ja. De representativiteit wordt berekend door het aantal werknemers in dienst van werkgevers gebonden door de CAO, die naar de aard van hun functie respectievelijk werkzaamheden – met inachtneming van artikel 14 Wet CAO – binnen de werkingssfeer vallen, uit te drukken in een percentage van het totaal aantal werknemers die binnen de werkingssfeer van de CAO zouden vallen. Hierbij dient te worden opgemerkt dat CAO-partijen primair verantwoordelijk zijn voor de adequate berekening van hun representativiteitsgegevens. Indien naar zijn oordeel noodzakelijk, kan de minister van CAO-partijen een verklaring van een registeraccountant of een accountants-administratieconsulent met certificerende bevoegdheid verlangen over de juistheid van de door hen verstrekte aantallen werknemers en de betrouwbaarheid van de daartoe gekozen bron(nen). Nee. Naar aanleiding van het tijdens de avv-procedure ontvangen rapport is CAO-partijen verzocht een accountantsverklaring over de juistheid van de door hen verstrekte aantallen werknemers en de betrouwbaarheid van de daartoe gekozen bron(nen) te overleggen. In antwoord op dit verzoek zijn de representativiteitsgegevens door CAO-partijen opnieuw vastgesteld en vervolgens door een accountant geaccordeerd. Dit representativiteitspercentage is tenminste 60,9%. Ja. Het avv-verzoek is op het punt van de representativiteit volgens de in het Toetsingskader AVV vastgelegde procedures en uitgangspunten afgehandeld. Naar aanleiding van het tijdens de avv-procedure ontvangen rapport is aan CAO-partijen verzocht een accountantsverklaring over de juistheid van de door hen verstrekte aantallen werknemers en de betrouwbaarheid van de daartoe gekozen bron(nen) te overleggen. In antwoord op dit verzoek zijn de representativiteitsgegevens door CAO-partijen opnieuw vastgesteld en vervolgens door een accountant geaccordeerd. CAO-partijen hebben op verzoek enkele punten met betrekking tot de representativiteitsgegevens nader schriftelijk toegelicht en verduidelijkt. Uit de door CAO-partijen vastgestelde representativiteitsgegevens, de daarop betrekking hebbende accountantsverklaring alsmede de nadere toelichtingen van partijen, kan in redelijkheid worden geconcludeerd dat voldoende aannemelijk is gemaakt dat er minimaal sprake is van een representativiteit van 60,9%. Ingevolge het Toetsingskader AVV is deze meerderheid als een belangrijke meerderheid te kwalificeren. De Stichting van de Arbeid is met betrekking tot de representativiteit uitdrukkelijk om een reactie gevraagd. De Stichting heeft aangegeven te kunnen instemmen met het besluit het avv-verzoek te honoreren. Inmiddels is het besluit tot AVV genomen. Daarbij is aangegeven dat CAO-partijen in geval van een volgend avv-verzoek gevraagd zal worden bij de dan weer te verstrekken representativiteitsgegevens opnieuw een accountantsverklaring te voegen.	 Sociale Zaken en Werkgelegenheid
 KVR10756.xml	 1999	 SP	 Vragen over de resultaten van een onderzoek naar mogelijke fraude bij het bedrijf Cewaco (sociale werkvoorziening). Zie ook Aanh. Hand. II, 1997-1998, nr. 422.	 Herinnert u zich uw antwoorden op de vragen van het lid Rosenmöller over het SW-bedrijf Cewaco? Heeft het in uw antwoord op vraag 5 aangekondigde onderzoek over het jaar 1996 naar verwijtbare lasten reeds plaatsgevonden? Zo ja, wat zijn de uitkomsten van dat onderzoek? Bent u bereid de Kamer het betreffende rapport van de Rijksconsulent te doen toekomen? Aanhangsel Handelingen, nr. 422, Vergaderjaar 1997–1998.	 Ja. In het onderzoek van de Rijksconsulent naar de uitvoering van de WSW in het vergoedingsjaar 1996 is tevens de toepassing onderzocht van het Besluit lasten sociale werkvoorziening, waarbij lasten op eventuele verwijtbaarheid worden beoordeeld en wordt nagegaan of deze ten onrechte ten laste van de exploitatie zijn gebracht. De uitkomst op het betreffende aspect houdt in dat de Rijksconsulent geen aanleiding heeft gevonden, gegeven het specifieke rechtmatigheidskader, te oordelen dat de bestuurlijke eenheid de grenzen van het wettelijke toegestane heeft overschreden met betrekking tot de financiering van de simulator. De Rijksconsulent heeft geen grond gevonden om de betreffende rentelasten als niet relevante lasten aan te merken in het kader van het Besluit lasten. Deze zijn derhalve niet verwijtbaar. Ja. U treft het relevante onderdeel uit het rapport van de Rijksconsulent bijgaand aan. Bijlage ter inzage gelegd bij de afdeling Parlementaire Documentatie	 Sociale Zaken en Werkgelegenheid
 KVR10757.xml	 1999	 SP	 Vragen naar aanleiding van het bericht ''Premies WW en WAO kunnen omlaag'' op RTL 4 tekst (pagina 114, 19 november 1999, 11.50 uur).	 Kent u het bericht «Premies WW en WAO kunnen omlaag»? Klopt het bericht dat het LISV u heeft laten weten dat er volgend jaar 4 miljard overblijft, zodat de premies omlaag kunnen? Heeft u deze aanbeveling inderdaad naast u neergelegd? Zo ja, waarom? RTL 4 tekst, pagina 114, 19 november 1999, 11.50 uur	 Ja. Het Lisv heeft in de Oktobernota aangegeven dat de door het kabinet vastgestelde premies leiden tot een overschot van 4 miljard in het AWf. Het Lisv heeft in juli de premies voor de WW en de WAO vastgesteld en voor goedkeuring voorgelegd aan de Minister van Sociale Zaken en Werkgelegenheid. Het kabinet heeft de premies anders vastgesteld. Het Lisv baseert zich bij de vaststelling van de premiehoogte uitsluitend op bedrijfseconomische overwegingen en baseert zich daarbij op ramingen uit het Centraal Economisch Plan. Het kabinet hanteert de meer recente economische inzichten uit de Macro Economische Verkenning en kijkt ook of de vaststelling van de WW-premie en de WAO-premie past in de het totale budgettaire- en lastenbeeld. Uitgangspunt daarbij vormen de in het regeerakkoord vastgestelde regels voor de verdeling van de beschikbare financiële ruimte voor lastenverlichting, uitgavenintensiveringen en tekortreductie. Voor het jaar 2000 is een zodanige mix van maatregelen getroffen, dat de doelstellingen van het kabinet konden worden gerealiseerd, zowel wat betreft de lastenontwikkeling voor werkgevers als wat betreft de inkomensontwikkeling voor werknemers en wat betreft de ontwikkeling van het tekort. De vaststelling van de AWf-premie boven het lastendekkend niveau was een onderdeel van deze mix. Het overnemen van de WW-premie, zoals vastgesteld door het Lisv, zou in 2000 hebben geleid tot een grotere lastenverlichting dan op basis van de meevallerformule uit het regeerakkoord mogelijk is. Daarom zijn de voorziene meevallers in de WW voor 2000 niet onmiddellijk volledig omgezet in lastenverlichting. In de Sociale Nota is reeds aangegeven dat de vermogensoverschotten van de gezamenlijke sociale fondsen bij de begrotingsvoorbereiding voor de jaren na 2000 zullen worden bezien. Een en ander is mede afhankelijk van de vraag in hoeverre meevallers structureel zijn. De WAO-basispremie is door het kabinet 0,1%-punt hoger vastgesteld op 6,3%. De reden hiervoor is dat tijdens de Algemene Politieke Beschouwingen besloten is tot een verdergaand pakket inkomensondersteunende maatregelen ten behoeve van de lagere inkomens. Onderdeel van dit pakket was een verlaging van de AWf-premie, waardoor zonder nadere maatregelen voor werkgevers extra lastenverlichting zou resulteren. Door de verhoging van de WAO-premie is dit effect weggenomen.	 Sociale Zaken en Werkgelegenheid
 KVR10758.xml	 1999	 SP	 Vragen over onzorgvuldige medische zorg op het gebied van cosmetische chirurgie in privé-klinieken, naar aanleiding van het overlijden van een 27-jarige vrouw die een maand eerder een ingreep had ondergaan in de Rotterdamse privé-kliniek Linia (Algemeen Dagblad, 20 november 1999).	 Stelt de inspectie een onderzoek in naar de relatie tussen het overlijden van een 27-jarige vrouw ingreep die deze vrouw een maand hiervoor had ondergaan in de Rotterdamse privé-kliniek Linia? Zo ja, wanneer is dit onderzoek, en kan de Kamer op de hoogte worden gesteld van de uitkomsten? Is er in privé-klinieken vaker sprake van onzorgvuldige medische zorg, als gevolg waarvan mensen terecht komen in de reguliere zorg? Heeft u inzicht in welke omvang dit gebeurt? Wat is uw reactie op de stelling van de Stichting Informatie Plastische Chirurgie dat elk jaar 20 mensen op de intensieve care belanden door infecties of verminkingen door mislukte behandelingen in privé-klinieken? Is het waar dat de privé-klinieken ook gebruik maken van niet-gekwalificeerde artsen, bijvoorbeeld basisartsen, KNO-artsen en fysiotherapeuten, veelal afkomstig uit het buitenland? Erkent u dat er in de cosmetische chirurgie sprake is van een ongebreidelde en agressieve vorm van marketing? Zo ja, wat kunt u hier tegen doen? Kunt u beamen dat de operaties die in de reguliere zorg niet verantwoord worden gevonden, in het particuliere cosmetische circuit soms wel worden uitgevoerd? Zo ja, vindt u het ethisch en medisch verantwoord indien commerciële belangen zwaarder wegen dan medische en ethische overwegingen? Erkent u dat er in een aantal klinieken sprake is van beunhazerij, waarbij de rekening van de opgelopen medische schade gepresenteerd wordt aan de collectieve zorg? Zo ja, vindt u dat terecht? Welke mogelijkheden zijn er om de kosten te verhalen op de betrokken privé-klinieken? Beaamt u dat de inspectie achter de feiten aanloopt, omdat ze pas in actie komt als er sprake is van onverantwoorde zorg? Zijn patiënten in feite vogelvrij omdat privé-klinieken in eerste instantie kunnen doen en laten wat ze willen? Zo ja, bent u bereid meer preventief op te treden door toelatingseisen in te voeren en hogere kwaliteitseisen te stellen voor particuliere instellingen die cosmetische operaties verrichten? Is er een groeiend tekort aan plastische chirurgen voor noodzakelijke plastische chirurgie, met als gevolg dat verkeersslachtoffers en bepaalde kankerpatiënten met hoge urgentie toch maandenlang op een wachtlijst staan? Is er sprake van een aanzuigende werking vanuit het commerciële circuit, omdat men hier minder gebonden is aan strakke overheidsregulering en men met eenvoudiger ingrepen snel meer kan verdienen dan in de collectieve sector? Zo ja, vindt u dit maatschappelijk acceptabel zeker gezien de lange wachtlijsten voor noodzakelijke plastische chirurgie en indien nee, hoe kunt u deze uittocht voorkomen? Algemeen Dagblad, 20 november 1999 Algemeen Dagblad, 19 november 1999	 Ja, de inspectie heeft direct na de melding van het overlijden een onderzoek ingesteld. Naar verwachting zal dit onderzoek begin komend jaar zijn afgerond. Een verslag van het onderzoek zal ik u doen toekomen. De inspectie heeft geen signalen ontvangen, die erop zouden wijzen dat er vaker sprake is van onzorgvuldig handelen in dergelijke klinieken waardoor patiënten terecht zouden komen in de reguliere zorg. Een goed functionerend zelfstandig behandelcentrum dan wel privé-kliniek heeft in het algemeen juist afspraken gemaakt met een naburig ziekenhuis om patiënten te kunnen overbrengen in geval van complicaties of onvoorziene omstandigheden, wanneer ingrepen nodig zijn die de mogelijkheden van de kliniek te boven gaan. Een dergelijke opname van een patiënt hoeft zeker niet te wijzen op onzorgvuldig handelen van de behandelaar aldaar. De inspectie is niet bekend met een geautoriseerde landelijke registratie van ic-opnamen na mislukte behandelingen in privé-klinieken; zij kan de stelling van de Stichting Informatie Plastische Chirurgie dan ook niet bevestigen of ontkennen. De Wet op de beroepen in de individuele gezondheidszorg (Wet BIG) bepaalt dat uitsluitend de gekwalificeerde, in een register ingeschreven staande arts zichzelf arts mag noemen en de aan de arts voorbehouden handelingen mag verrichten. Om in het BIG-register voor artsen ingeschreven te worden dient men in het bezit te zijn van een getuigschrift waaruit blijkt dat de betrokkene voldoet aan de Nederlandse artsopleidingseisen (kwalificatie). Niet gekwalificeerden worden niet in het BIG-register voor artsen ingeschreven, mogen de beroepstitel niet voeren en geen voorbehouden handelingen verrichten. De registertitelbescherming geldt eveneens voor de fysiotherapeut. Voor specialisten, zoals de KNO-arts, bestaat, naast de verplichte BIG-inschrijving, de mogelijkheid om ingeschreven te staan in het specialistenregister. Cosmetische chirurgie valt volgens artikel 36 van de Wet BIG onder de voorbehouden handelingen. Uitgangspunt is de zelfstandige bevoegdheid van de arts. De bevoegdheid wordt echter beperkt door het vereiste van bekwaamheid. De arts is uitsluitend bevoegd tot het verrichten van een voorbehouden handeling voor zover hij redelijkerwijs beschikt over de bekwaamheid die vereist is voor het behoorlijk uitvoeren van de voorbehouden handeling. In het buitenland opgeleide artsen, fysiotherapeuten en specialisten komen uitsluitend in het BIG-register en in een van de specialistenregisters indien zij aan de Nederlandse opleidingseisen voldoen, dan wel daaraan gelijkwaardig worden geacht. De soms indringende reclame-uitingen van de cosmetische chirurgie zijn niet gebruikelijk in de zorgsector; het gaat hierbij dan ook veelal om commerciële instellingen. Artsen worden geacht geen reclame voor hun beroepmatig handelen te maken. Zij dienen zich te houden aan de code hieromtrent van de KNMG en van hun specifieke beroepsvereniging. In 1997 heeft de inspectie hierover reeds contact gehad met de Nederlandse Vereniging voor Plastische Chirurgie. Echter de cosmetische chirurgen zijn niet altijd lid van deze beroepsorganisatie en voelen zich daardoor niet gebonden aan deze ethische gedragsregels. Neen, het is mij niet bekend dat in het particuliere cosmetische circuit onverantwoorde ingrepen voorkomen. Het onderzoek van de inspectie kan aan de beantwoording van de vraag in onderhavig geval mogelijk een bijdrage leveren. Het kan natuurlijk niet zo zijn dat commerciële belangen in dezen zwaarder wegen dan medische en ethische overwegingen. Neen, zoals de inspectie heeft aangegeven zijn er geen signalen die erop wijzen dat er vaker sprake is van onzorgvuldig handelen in dergelijke klinieken. Privé-klinieken zijn instellingen waarop de Kwaliteitswet zorginstellingen van toepassing is. De klinieken dienen verantwoorde zorg te leveren. De zorgverleners die in deze instellingen werkzaam zijn (artsen, verpleegkundigen en eventueel fysiotherapeuten) zijn beroepsbeoefenaren op wie de Wet BIG van toepassing is. Zij dienen zich te houden aan de grenzen van hun bekwaamheid. Alleen de arts-chirurg wordt bekwaam geacht om chirurgische ingrepen te verrichten. Daarnaast dienen de privé-klinieken zich aan vele andere wetten te houden die er alle op zijn gericht de positie van de patiënt te optimaliseren. De patiënten zijn dus zeker niet «vogelvrij» wanneer zij zich in een privé-kliniek laten behandelen. De inspectie houdt toezicht op de naleving van de genoemde wetten. Uit dien hoofde inspecteert zij ook privé-klinieken hetzij preventief hetzij naar aanleiding van een melding of een signaal. Omdat in bijvoorbeeld privé-klinieken voor cosmetische chirurgie in principe gezonde mensen worden behandeld en de ingrepen bovendien beperkt van omvang zijn en niet zeer risicovol, heeft de inspectie geen eerste prioriteit gelegd bij het preventieve toezicht op die klinieken. Op grond van de kwaliteitswet en de Wet BIG zijn de klinieken en de daarin werkzame beroepsbeoefenaren gehouden te werken overeenkomstig de geldende standaarden. Deze zijn voor de centra voor cosmetische chirurgie niet anders dan voor de reguliere centra. Preventief optreden door het stellen van zwaardere eisen is dan ook niet aan de orde. Neen, het Nederlands instituut voor onderzoek van de gezondheidszorg (NIVEL) heeft in opdracht van de Nederlandse vereniging voor Plastische Chirurgie (NVPC) begin 1999 een onderzoek uitgevoerd naar de beroepskrachtenvoorzieningen van plastische chirurgen. Begin 1999 waren er ongeveer zes volledige (fte’s) uitbreidingsvacatures voor plastische chirurgen, waarvan drie in academische ziekenhuizen en drie in algemene ziekenhuizen. Het totaal aantal werkzame plastische chirurgen bedroeg begin 1999 in totaal 144, waaronder vier uitsluitend werkzaam in een privé-kliniek en 42 in combinatie van privé-kliniek en ziekenhuis. De arbeidsreserve was beperkt tot één plastisch chirurg. Het aantal assistent-geneeskundigen in opleiding tot plastisch chirurg bedroeg 33. De instroomcapaciteit van de opleiding bedraagt thans negen plaatsen. Bij deze instroom zullen er in 2010 176 plastisch chirurgen werkzaam zijn. Dit aantal is volgens het NIVEL-onderzoek voldoende om te kunnen voorzien in de vervangingsvraag en in de toename van de vraag als gevolg van demografische ontwikkelingen. Uit de resultaten van het bovenstaande onderzoek kan dan ook worden geconcludeerd dat er in de komende jaren geen sprake zal zijn van een groeiend tekort aan plastisch chirurgen. Er bestaat sinds jaar en dag een circuit van klinieken voor cosmetische chirurgie. Ik heb geen indicaties dat dit aantal sterk zou toenemen. Overigens is het een vrije keus van de medisch specialist of hij het beroep waarvoor hij heeft geleerd, al dan niet wenst uit te oefenen.	 Volksgezondheid, Welzijn en Sport (VWS)
 KVR10759.xml	 1999	 VVD	 Vragen naar aanleiding van het artikel ''Zahl der Asylbewerber sinkt'' in de Frankfurter Allgemeine Zeitung van 9 november 1999, over de daling van het aantal asielaanvragen in Duitsland.	 Kent u het artikel «Zahl der Asylbewerber sinkt» in de Frankfurter Allgemeine Zeitung van 9 november jl? Is in Duitsland het aantal asielaanvragen in oktober van dit jaar met 29% gedaald ten opzichte van oktober vorig jaar? Is dat aantal tevens lager dan ooit in oktober in de afgelopen twaalf jaar? Heeft Bundesinnenminister Schilly gesteld dat slechts drie procent van de asielzoekers recht heeft op bescherming en dat de overige asielzoekers economische migranten zijn? Is het juist dat in Duitsland ongeveer tien procent van de asielzoekers een verblijfsvergunning krijgt dan wel niet uitgezet wordt? Klopt het dat het percentage, genoemd in vraag vier, in Nederland op dertig ligt? Hoe beoordeelt u het effect van het verschil met Duitsland met betrekking tot de aanzuigende werking voor Nederland?	 Ja. Bundesinnenminister Schily heeft, aldus het artikel in de Frankfurter Allgemeine Zeitung, gesteld dat drie procent van de asielzoekers als vluchteling wordt erkend op grond van artikel 16a lid 1 Grundgesetz (Anerkennung als Asylberechtigter), het zogenaamde groot asiel, en dat de overige asielzoekers economische vluchtelingen zijn. Nee. Uit cijfermateriaal van het Bundesamt für Anerkennung ausländischer Flüchtlinge over de periode januari tot oktober 1999 blijkt dat in eerste aanleg 3,5% van de asielzoekers erkend wordt op grond van artikel 16a lid 1 Grundgesetz (groot asiel), 5,2% erkend wordt op grond van artikel 51 lid 1 Ausländergesetz (klein asiel) en 1,8% op grond van artikel 53 Ausländergesetz een Duldung krijgt (uitstel van de uitzetting). Het groot asiel is een uit een verblijfsvergunning voor onbepaalde tijd die wordt verleend aan vluchtelingen die niet zijn ingereisd via een veilig derde land. Het klein asiel is een verblijfsvergunning voor bepaalde tijd die wordt verleend aan vluchtelingen die over land naar Duitsland zijn gereisd en niet in het kader van Dublin kunnen worden overgedragen. Bovengenoemde cijfers zien niet op de Duldungen die door de Ausländerbehörde op grond van artikel 55 Ausländergesetz zijn afgegeven en de Duldungen die door de Ausländerbehörde zijn afgegeven aan degenen die geen asielverzoek hebben ingediend. Over de periode januari tot oktober 1999 is in 2,9% van het aantal genomen beslissingen in eerste aanleg een A-status verleend, 6,5% heeft een vergunning tot verblijf (VTV) gekregen en 10,6% een voorwaardelijke vergunning tot verblijf (VVTV). Omdat het cijfermateriaal van de BAFl niet alle asielzoekers omvat die niet uitgezet worden, en met inachtneming van de omstandigheid dat de verblijfsstatussen in Nederland en Duitsland niet gelijk zijn, kan het verschil en daarmee het effect van een eventueel verschil van Duitsland met betrekking tot de aanzuigende werking voor Nederland niet beoordeeld worden.	 Justitie
 KVR1076.xml	 1995	 CDA	 De vragen betreffen de afstemming van de programma''s van eisen met de kosten volgens de Arbeidsomstandighedenwet.	 Zijn de kosten voor docentenmeubilair dat voldoet aan de normen vastgelegd bij of krachtens de Arbeidsomstandighedenwet, hoger dan de vergoeding voor docentenmeubilair zoals opgenomen in de programma’s van eisen? Hoe moet een bevoegd gezag aan de ARBO-wetgeving voldoen als de financie¨le vergoeding daartoe ontoereikend is? Behoort het voldoen aan de ARBO-wetgeving tot de redelijke behoeften van een, in normale omstandigheden verkerende, school? Wilt u bevorderen, dat de programma’s van eisen in overeenstemming met de ARBO-wetgeving worden gebracht?	 In het kader van de Arbeidsomstandighedenwet is door de staatssecretaris van Sociale Zaken en Werkgelegenheid en mijn ambtsvoorganger de brochure Veiligheid, Gezondheid en Milieu uitgebracht . Deze VGM-brochure die specifiek voor het onderwijs is opgesteld, bevat een volledig overzicht van wettelijke voorschriften, normen en richtlijnen die in het kader van de ARBO-wet op scholen van toepassing zijn. De programma’s van eisen zijn niet in strijd met de in de brochure opgenomen voorschriften. Zie antwoord vraag 1. Ja. Zie antwoord vraag 1. Ter inzage gelegd bij de afdeling Parlementaire Documentatie	 Onderwijs, Cultuur en Wetenschappen
 KVR10761.xml	 1999	 CDA	 Vragen naar aanleiding van het ANP-bericht van 17 november 1999 over de actie van Milieudefensie, die onder andere bestond uit het beklimmen van ''het torentje'' van de minister-president.	 Heeft u kennis genomen van de actie van Milieudefensie, die onder andere bestond uit het beklimmen van «het torentje» van de minister-president? Deelt u de mening dat hoewel het deze keer een ludieke actie betrof, het een gevaar inhoudt wanneer personen werkruimten van de minister-president betreden? Is het waar dat de politie eerst dertig minuten na de melding ter plaatse was? Zo ja, acht u dit uit oogpunt van bescherming van de minister-president adequaat? Welke normen en richtlijnen bestaan er in verband met het beschermen van de minister-president? En zijn er in uw ogen afdoende adequate beveiligingsmaatregelen getroffen? Wilt u bevorderen dat – ook hier – de aanrijtijd van de politie drastisch lager komt te liggen? Zo ja, hoe? ANP, 17 november 1999	 	 Binnenlandse Zaken en Koninkrijksrelaties Minister-President
 KVR10762.xml	 1999	 D66	 Vragen naar aanleiding van het artikel ''Perfecte moorden en zinloze secties'' van dr. R. Torenbeek, arts patholoog, in Het tijdschrift voor recherche en forensische wetenschappen Modus (nr. 5, jaargang 8, 1999), onder meer over sterfgevallen als gevolg van onjuist medisch handelen en over opleidingen voor forensische geneeskunde.	 Wat is uw reactie op het artikel van dr. R. Torenbeek, arts patholoog, getiteld «Perfecte moorden en zinloze secties»? Onderschrijft u zijn stelling dat er jaarlijks honderden slachtoffers van misdrijven niet als zodanig worden onderkend, maar worden geregistreerd in de categorie «natuurlijke dood»? Zo ja, hoe kan dit voorkomen worden? Zo neen, waarom niet? Op welke wijze kan er inzicht worden verkregen in de vraag of alle sterfgevallen in ziekenhuizen, die thans worden geregistreerd als «natuurlijke dood» in werkelijkheid niet (mede) tot stand zijn gekomen als gevolg van onjuist medisch handelen? Deelt u de mening dat de kennis van de forensische geneeskunde bij artsen verbeterd zou moeten worden? Bent u bereid te stimuleren dat er in de geneeskundige opleidingen meer aandacht komt voor de forensische geneeskunde, dat er cursussen forensische geneeskunde gegeven worden aan artsen, die thans op dit terrein werkzaam zijn, en dat er een forensisch centrum wordt opgericht, dat 24 uur per dag bereikbaar is? Wat is uw reactie op het in uw opdracht in september 1999 uitgebrachte rapport «Forensische geneeskunde, een nieuwe praktijk», waarin voor een betere opleiding wordt gepleit? Op welke wijze gaat u de voorgestelde opleidingen financieren? Waarom heeft u in de Justitiebegroting 2000 geen extra geld voor deze opleidingen uitgetrokken? Het tijdschrift voor recherche en forensische wetenschappen Modus, nr. 5, jaargang 8, 1999	 	 Justitie (JUS)
 KVR10763.xml	 1999	 SP	 Vragen over incidenten met gassen die vrijkomen bij het lossen van schepen, naar aanleiding van eerder gestelde vragen over dit onderwerp (Aanh. Hand. II, 1998-1999, nrs. 1027 en 1200) en het nieuwe incident met het binnenvaartschip ''Coja'' waarbij de schipper en zijn vrouw per ambulance met spoed naar het ziekenhuis zijn vervoerd.	 Kunt u zich nog de door mij al eerder gestelde vragen van 26 februari 1999 inzake incidenten met gassen bij het lossen van schepen en de door mij geschreven brief van 2 juni 1999, over hetzelfde probleem, herinneren? Bent u op de hoogte van het nieuwe incident met het binnenvaartschip «Coja» waarbij de schipper en zijn vrouw per ambulance met spoed naar het ziekenhuis zijn gevoerd? Bent u van mening dat na alweer een levensbedreigende situatie niet meer gesproken kan worden over incidenten? Zo neen, kunt u uitleggen waarom niet? Zo ja, bent u van mening dat de huidige voorschriften onvoldoende zijn? Is dit zoveelste ernstige ongeval voor u aanleiding om thans wel te overwegen om de behandeling van ladingen van zeeschepen die zijn «gegast», onder te brengen in de Bestrijdingsmiddelenwet? Zo neen, aan welke maatregelen denkt u dan om herhaling te voorkomen? Aanhangsel Handelingen, nrs. 1027 en 1200, vergaderjaar 1998–1999. Zie bijlage	 Ja. Ja. In mijn antwoord op de eerdere vragen van 26 februari 1999 over dit onderwerp gaf ik aan dat er sporadisch incidenten voorkomen met schepen die in het buitenland of onderweg zijn gegast, in Nederland gelost worden en die hebben geleid tot een gezondheidsrisico. Deze incidenten worden veroorzaakt door het niet naleven van de internationaal geharmoniseerde scheepvaartregels, de havenverordeningen en de arbeidsomstandighedenregelgeving. Het ongeval met de Coja merk ik als zo’n incident aan, waarnaar een strafrechtelijk onderzoek wordt ingesteld. Zoals uiteengezet is van het onderbrengen van een ontgassingsverplichting voor in het buitenland of op zee gegaste schepen in de Bestrijdingsmiddelenwet, geen verbetering te verwachten. Immers, het is niet het wettelijk regiem dat te kort zou schieten maar de naleving ervan. Wijziging van het wettelijk regiem zal kapiteins niet vlugger aanzetten tot het naleven van de, internationaal geharmoniseerde, regels. Er kan alleen winst geboekt worden als de havenautoriteiten schepen waarvan vermoed kan worden dat deze onder gas binnenkomen, maar waarvan dit door de kapitein niet gemeld wordt, te behandelen als schepen onder gas waarvoor een gasvrij-verklaring vereist is. Echter, zowel de kapitein als de opdrachtgever voor de werkzaamheden hebben te allen tijde de verplichting om zelf voor deze gasvrij-verklaring te zorgen; een eventuele extra actie van de havenautoriteiten kan nimmer deze verantwoordelijkheden overnemen. Op dit moment wordt in overleg met Verkeer en Waterstaat bezien of en zo ja, welke verdere acties in nationaal of internationaal verband de naleving kunnen bevorderen.	 Sociale Zaken en Werkgelegenheid
 KVR10764.xml	 1999	 SP	 Vragen naar aanleiding van de uitzending van NL-net van 22 november 1999 om 7:15 uur op Nederland 1 over het regelmatig uitvallen van treinen op het door Connexxion geëxploiteerde spoortraject tussen Almelo en Mariënberg.	 Is het u bekend dat de afgelopen tijd met enige regelmaat treinen zijn uitgevallen op het door Connexxion geëxploiteerde traject tussen Almelo en Mariënberg? Is het waar dat die uitval wordt veroorzaakt door het feit dat Connexxion werkt met de sterk verouderde DE-II-dieseltrein? Moet uit de keuze van Connexxion voor dit type trein worden afgeleid dat Connexxion niet bereid is te investeren in modern materieel? Bestaat er een relatie tussen die beperkte investeringsbereidheid en de concessieduur? Zo neen, waarom niet? Is het waar dat door het beperken van de dienstregeling sommige wachttijden van overstappende passagiers oplopen tot 59 minuten? Zo ja, deelt u de mening dat het doorgaande reizigersvervoer hierdoor sterkt wordt ontmoedigd? Bent u van mening dat er op dit moment sprake is van voldoende dienstverlening per spoor op dit traject? Kunt u dit toelichten? Is er op andere reeds aanbestede spoortrajecten sprake van vergelijkbare problemen? Indien ja, kunt u inzicht geven in de omvang van die problemen? NL-net,, 22 november 1999, 7:15 uur, Ned. 1	 Mij bereiken inderdaad af en toe klachten over de betreffende treindienst. De regio Twente en de provincie Overijssel verklaarden mij desgevraagd dat de uitval inderdaad verklaring kan vinden in de inzet van ouder materiaal. Hoewel ik voor dit antwoord allereerst verwijs naar het vorenstaande, kan ik u hierop het volgende antwoorden. De betreffende partijen erkennen dat het oud materieel betreft, daar dat daar bij de opstelling van de contractsverhouding juist veel aandacht aan geschonken is. Dat heeft geleid tot afspraken ter voorkoming van de gemelde problematiek. Bovendien is gekozen voor een korte contractsperiode met mogelijkheden tot tussentijds openbreken om eventueel over te kunnen gaan op nieuw materieel. Overigens zal er zeker relatie bestaan tussen de concessie/contractsduur en de investeringen in materieel. Aan de hand van de dienstregelingen kan geconstateerd worden dat de wachttijden in enkele gevallen fors kunnen oplopen. De oorzaak daarvan kan overigens aan twee kanten gezocht worden, namelijk in het functioneren van de voorziening zelf, maar ook aan de kant van de vervoerder die voor het aansluitende vervoer zorg draagt. Het is van belang de doorgaande reiziger met zo weinig mogelijk wachttijd te confronteren en ik zou het inderdaad betreuren als overstappende passagiers door ontoereikende aansluitingen ontmoedigd worden van het openbaar vervoer gebruik te maken. Overigens verwacht ik van zowel de desbetreffende overheden als van de vervoerders goede afspraken dienaangaande, temeer daar de ontwikkeling van de opbrengsten hiermee samenhangt. Het specifiek voorzieningenniveau ter plaatse is de verantwoordelijkheid van de betrokken decentrale overheden. Voor wat betreft de keuze voor de onderhavige treindienst verwijs ik naar mijn inleidende opmerkingen. Tot dusverre is Almelo–Mariënberg de enige operationele treindienst die én gedecentraliseerd én aanbesteed is, zodat ik nog geen vergelijkingen kan maken met andere treindiensten. Ter voorkoming van eventuele misverstanden merk ik op dat de andere huidige treindiensten onder decentrale verantwoordelijkheid (Syntus in Gelderland en Noordned in Friesland) niet aanbesteed zijn, maar onderhands gegund zijn. Eerst per medio 2000 zullen er – in Groningen – aanbestede treindiensten operationeel zijn.	 Verkeer en Waterstaat
 KVR10766.xml	 1999	 RPF	 Vragen over de overdracht van het beheer en onderhoud van de primaire zeeweringen in Zeeland aan het Waterschap Zeeuwse Eilanden.	 Heeft het rijk de verantwoordelijkheid voor het beheer en onderhoud van de primaire zeeweringen in Zeeland in een aantal gevallen nog niet overgedragen aan het Waterschap Zeeuwse Eilanden? Kunt u een compleet overzicht geven van de (onderdelen van) zeeweringen, waarvan het beheer en onderhoud nog niet zijn overgedragen? Kunt u per project aangeven aan welke factoren de vertraging moet worden toegeschreven en wanneer de overdracht naar verwachting zal plaatsvinden? Ligt de overdracht in de rest van Nederland wel op schema? Zo neen, welke knelpunten bestaan nog? Is het u bekend in hoeveel gevallen het eigendom van een deel van de primaire zeewering in particuliere handen is? Klopt het dat op de Boulevard de Ruyter in Vlissingen een deel van de Bomvrije- of Gevangenentoren in particuliere handen is? Is de conclusie gerechtvaardigd dat de minister van Verkeer en Waterstaat in 1996 ten onrechte aan de Kamer meedeelde dat alleen het torengedeelte van de Bomvrije- of Gevangenentoren dat boven de waterkering uitsteekt in particuliere handen is? Betekent dit dat het eigendom van de zeewering destijds niet geheel in overheidshanden was, terwijl in de beantwoording werd gesuggereerd dat dit wel het geval was? Heeft de maximaal vastgestelde kruinhoogte van de primaire waterkering (N.A.P. +9,8 m) op de Boulevard de Ruyter gevolgen voor de beveiliging van de zeewering, voorzover die samenvalt met de Bomvrije- of Gevangenentoren? Zo neen, waarom niet? Welke effecten heeft de verwijdering van ongeveer 60 kubieke meter massiefmakend zand uit de voet van de toren in 1992 op de stabiliteit van de zeewering? Welke rechtsgrond heeft deze ontgraving van de zeewering? Is daarvoor nog altijd geen vergunning afgegeven? Onderschrijft u het standpunt dat het rijk voor het beheer en onderhoud van dit deel van de zeewering primair verantwoordelijk is? Kunt u garanderen dat het rijk zorg draagt voor een adequaat veiligheidsniveau? Het gaat om het gedeelte van de Bomvrije-of Gevangenentoren op de Boulevard de Ruyter in Vlissingen, dat boven het wegdek uitsteekt, maar onder het zeeweringsniveau ligt (80 centimeter). Zie o.a. de brief van het Directoraat-Generaal van de Rijkswaterstaat aan de heer Rijpert in Vlissingen, 13 februari 1997, kenmerk HW/AK 2882/97 Zie de antwoorden 1 en 5 op de betreffende Kamervragen, 1 maart 1996, Aanhangsel Handelingen nr. 702, Vergaderjaar 1995–1996. Destijds was al bekend dat de kruinhoogte van de primaire waterkering is ontworpen op circa N.A.P. + 9,8 m. Dit betekent dat de onderste 80 centimeter van het torengedeelte dat boven het wegdek uitsteekt, dat in particuliere handen is, deel uitmaakt van de waterkering (zie de brief, genoemd in de eerste voetnoot)	 Aanhangsel Handelingen, nr. 1227, Vergaderjaar 1998–1999.	 Verkeer en Waterstaat
 KVR10767.xml	 1999	 SP	 Vragen over de mogelijke invoering van beperkende maatregelen voor televisiereclames, gericht op kinderen.	 Is er de laatste jaren sprake van een toename van het aantal televisiereclames gericht op kinderen? Kunt u inzicht geven in deze toename? Wat vindt u van deze ontwikkeling? Erkent u dat er een groeiend aantal reclames is waarbij artikel 13 van de Reclame Code wordt overschreden, en dat deze vorm van zelfregulering daarom op dit punt onvoldoende werkt? Kunt u een overzicht geven van beperkende maatregelen voor TV-reclames gericht op kinderen in andere Europese landen? Bent u bereid ook in Nederland beperkende maatregelen voor TV-reclames gericht op kinderen in te voeren? Zo ja, welke? Zo neen, waarom niet? Hoe staat u tegenover een eventueel Europees verbod op televisiereclames gericht op kinderen? Wat zal de opstelling zijn van de Nederlandse regering indien onder het aankomende Zweedse EU-voorzitterschap voorstellen hiertoe worden gedaan? NOVA, 22 november 1999	 Gezien de toename van het aantal televisiezenders, waaronder bijvoorbeeld de zender Fox Kids, is te verwachten dat ook het aantal televisiereclames gericht op kinderen de afgelopen jaren is toegenomen. De regering beschikt niet over specifieke cijfers over omvang en aard van televisiereclame gericht op kinderen. In het algemeen merk ik op dat commercie en reclame een grote rol spelen in de samenleving. De televisie weerspiegelt deze ontwikkeling net zoals andere media dat doen. Artikel 13 van de Nederlandse Reclame Code stelt regels ten aanzien van reclame gericht op kinderen. In maart 1999 is dit artikel in overleg met de Consumentenbond aangepast. Er is duidelijker dan voorheen vastgelegd dat reclame rekening dient te houden met het bevattingsvermogen van kinderen onder de twaalf jaar en hen niet mag misleiden over te verwachten prestaties en speelplezier van een product. Ik heb geen aanwijzingen dat artikel 13 van de Reclame Code vaker wordt overschreden, noch dat zelfregulering onvoldoende effectief is. Volgens gegevens van de Stichting Reclame Code is het aantal klachten over kinderreclame gering en tamelijk stabiel. De EU-lidstaten dienen de bepalingen van de Europese Richtlijn 89/552/EEG «Televisie zonder grenzen» (hierna de Televisierichtlijn) in hun nationale regelgeving te implementeren. In het bijzonder is van belang artikel 16 van die richtlijn, waarin is bepaald dat televisiereclame minderjarigen geen morele of fysieke schade mag berokkenen en daarom moet voldoen aan de vier in dat artikel genoemde criteria. Daarnaast zijn van belang de artikelen 11, vijfde lid en artikel 15, eerste lid. Genoemde artikelen zijn bijgevoegd (bijlage 1). Het staat de lidstaten vrij voor de onder hun bevoegdheid vallende omroeporganisaties strengere regels te stellen. Zweden (en de niet EU-lidstaat) Noorwegen hebben een algeheel verbod van reclame gericht op kinderen onder de 12 jaar. In de Vlaamse Decreten is bepaald dat in kinderprogramma’s geen reclame mag worden ingelast. Ook in de onmiddellijke omgeving van kinderprogramma’s mag geen reclame worden uitgezonden. Met onmiddellijke omgeving wordt bedoeld binnen een tijdsbestek van 5 minuten voor en na het kinderprogramma. Daarnaast mogen de omroepen geen reclame uitzenden voor speelgoed dat op vuurwapens lijkt en aanzet tot gewelddadige, racistische of xenofobe gedragingen. In Griekenland geldt een verbod op reclame voor speelgoedartikelen. In de Britse code voor reclame zijn (net als in de Nederlandse Reclame Code) naast de criteria genoemd in de Televisierichtlijn normen opgenomen omtrent het tegengaan van misleidende reclame gericht op kinderen. Op dit moment zijn geen regelingen in andere Europese landen bekend die verder gaan dan de genoemde artikelen in de Televisierichtlijn. In de uitzending van NOVA werd gemeld dat in Ierland een regeling zou bestaan betreffende een verbod van reclame in zendtijd voor kinderen. Een medewerker van het Ierse departement voor cultuur liet echter weten dat er op dit moment geen beperkingen gelden voor reclame gericht op kinderen, ook niet in de zendtijd voor kinderen, anders dan de criteria zoals opgenomen in de Televisierichtlijn. De Europese Commissie en de Europese organisatie «Advertising Education Forum» zijn gevraagd om een meer gedetailleerd overzicht van de regels betreffende reclame en kinderen in de Europese landen. Daar wordt nu aan gewerkt. Ik zal u daarover te zijner tijd nader informeren. De vraag naar de bereidheid om beperkende maatregelen voor televisiereclame gericht op kinderen in te voeren, is voorzover het de publieke omroep betreft reeds beantwoord in het wetsvoorstel Concessiewet. In dat wetsvoorstel wordt deze bereidheid beperkt tot het scheppen van een wettelijke mogelijkheid tot nadere regeling en een verbod van sponsoring van kinderprogramma’s. Daaraan ligt de opvatting ten grondslag dat een beperking van tv-reclame een inefficiënt en ondoelmatig instrument is. Zoals hiervoor aangegeven weerspiegelen de media de ontwikkeling van de maatschappij, ook de commerciële elementen daarin. De televisie kan niet als een apart territoir worden behandeld. Binnen het domein van de radio en televisie is voorts sprake van overwegend commerciële omroepen. Het strekt de regering te ver om in algemene zin een verbod op reclame voor minderjarigen voor commerciële en publieke omroep uit te vaardigen. Dit zou te diep ingrijpen in de exploitatie van commerciële en publieke omroep. Temeer daar van het kijkgedrag bekend is dat kinderen en jeugdigen niet alleen naar kinderprogramma’s kijken, maar ook veel meekijken met hun ouders en oudere broers of zussen. In de Nederlandse situatie geldt nog als bijzonderheid dat beperkende wetgeving van het televisie-aanbod alleen de omroepen met een binnenlandse toestemming zal raken en daarom niet van toepassing zal zijn op RTL-4 en RTL-5. Terzijde, reclame op buitenlandse commerciële stations blijft voor iedereen zichtbaar. Dit alles overziende meent de regering derhalve dat de zelfregulering zoals die is vormgegeven in de reclamecode een adequaat instrument van toezicht is. Tevens blijft de ouderlijke verantwoordelijkheid voor wat op de televisie gezien wordt een belangrijke leidraad. Het is te verwachten dat in de toekomst diensten of technische hulpmiddelen ontstaan waarmee ouders ongewenste reclame zullen kunnen weren. In het algemeen kan geconstateerd worden dat het praktisch onmogelijk is kinderen van reclame-uitingen af te sluiten. In dit licht bezien, is het dan zinvoller dat kinderen met behulp van hun opvoeders – ouders en school – kritisch met reclame leren omgaan. Daarop is mijn media-educatie ook gericht. Op grond van de onder vraag 6 aangegeven redenen is de Nederlandse regering tegen een Europees verbod op televisiereclames gericht op kinderen. Bijlage ter inzage gelegd bij afdeling Parlementaire Documentatie	 Onderwijs, Cultuur en Wetenschappen
 KVR10768.xml	 1999	 CDA	 Vragen naar aanleiding van de uitzending van het televisieprogramma Nova van 22 november 1999 waarin wetenschappers wijzen op het feit dat er steeds meer specifiek op (zeer jonge) kinderen gerichte reclame tussen en in kinderprogramma''s wordt gestopt.	 Heeft u kennis genomen van de uitzending van Nova van 22 november jl. waarin wetenschappers wijzen op het feit dat er steeds meer specifiek op (zeer jonge) kinderen gerichte reclame tussen en in kinderprogramma’s wordt gestopt? Bent u bereid, in overleg met het Commissariaat voor de Media, onderzoek te doen naar de hoeveelheid en soort reclame in en tussen kinderprogramma’s van zenders die op de Nederlandse televisie uitzenden (zowel publieke omroep, commercieel/binnenlands en commercieel/via andere landen)? Wat heeft het overleg met de speelgoed- en reclamebranche in dezen opgeleverd? Acht u zelfregulering voldoende om deze ontwikkeling te keren? Bent u bekend met het feit dat er in diverse landen in Europa een verbod is cq. beperkingen op reclame gericht op zeer jonge kinderen zijn?	 De regering heeft kennisgenomen van bedoelde uitzending. Ik ben bereid om het gevraagde onderzoek te laten doen, eventueel uit te voeren door het Commissariaat voor de Media. Artikel 13 van de Nederlandse Reclame Code stelt regels ten aanzien van reclame gericht op kinderen. In maart 1999 is dit artikel in overleg met de Consumentenbond aangepast. Er is duidelijker dan voorheen vastgelegd dat reclame rekening dient te houden met het bevattingsvermogen van kinderen onder de twaalf jaar, en hen niet mag misleiden over te verwachten prestaties en speelplezier van een product. Zelfregulering van de inhoud van reclame gericht op kinderen biedt in de visie van de regering voldoende waarborgen voor bescherming van kinderen en hun ouders. Voorzover bekend hebben alleen Zweden en Noorwegen een algeheel verbod van reclame gericht op kinderen onder de 12 jaar. Daarnaast hebben Vlaanderen en Griekenland wettelijke beperkingen over uitzendtijd en/of inhoud kinderreclame. Voor meer informatie over regelgeving in andere Europese landen verwijs ik naar mijn antwoord op vragen over dit onderwerp van de leden Van Bommel en Kant. Aanhangsel Handelingen, nr. 453, Vergaderjaar 1999–2000.	 Onderwijs, Cultuur en Wetenschappen
 KVR10769.xml	 1999	 PvdA	 Vragen over toelating tot het tyltylonderwijs, naar aanleiding van de weigering van een mytyl/tyltylschool in Amsterdam om een gehandicapte jongen toe te laten.	 Bent u op de hoogte van de weigering van een mytyl/tyltylschool in Amsterdam om een daar aangemelde gehandicapte jongen als leerling toe te laten zoals gemeld in een bezwaarschrift van de ouders gericht aan stadsdeel zuidoost? Acht u het juist dat een school een leerling (van wie ouders geen ontheffing van leerplicht hebben of willen hebben) kan weigeren op grond van geringe leerbaarheid en moeizame communicatie? Op welke manier kunnen ouders van een gehandicapt kind voldoen aan de leerplicht als een school een kind weigert? Is het de bedoeling dat ouders andere scholen benaderen om te zien of de leerling daar zal worden geaccepteerd? Herinnert u zich het antwoord op vragen van het lid Lambrechts Aanhangsel Handelingen nr. 1126, Vergaderjaar 1994–1995) waarin uw voorgangster aangeeft dat het tyltylonderwijs beschouwd wordt als een bodemvoorziening en dat het niet mag voorkomen dat leerlingen vanwege de zwaarte van hun handicap van onderwijs verstoken blijven? Hoeveel verstandelijk gehandicapten kinderen genieten nu geen onderwijs omdat ze worden opgevangen op een kinderdagcentrum voor verstandelijk gehandicapten? Op welke manier en op welke termijn kan worden geregeld dat leerplichtige kinderen nu worden opgevangen in centra anders dan scholen, voortaan ook onderwijs genieten met inzet van leerkrachten die voor dat doel zijn opgeleid en waarvan de kwaliteit van het onderwijs wordt bewaakt door het ministerie van onderwijs? Op welke manier kunt u tegemoet komen aan de wens van deze ouders om hun kind onderwijs te laten volgen? Kopieën van de brief aan het bestuur van de betreffende tyltylschool te Amsterdam en de brief aan de inspectie van het speciaal onderwijs zijn ondershands bijgevoegd	 Ja. In principe vind ik het niet juist, indien een tyltylschool of -afdeling een leerling zou weigeren op grond van geringe leerbaarheid en moeizame communicatie. Ik beschouw dit schooltype als een bodemvoorziening. Het toelatingsbeleid van een school behoort evenwel tot de competentie van het bevoegd gezag. Bij de beslissing van het bevoegd gezag om een leerling al dan niet toe te laten is met name van belang, of naar het oordeel van de commissie van onderzoek van de school de leerling voor het op de desbetreffende school gegeven onderwijs in aanmerking komt, c.q. of de school een passend onderwijsaanbod aan de leerling kan bieden. Ouders kunnen in beroep gaan tegen de beslissing van het bevoegd gezag van een school hun kind als leerling te weigeren om aldus te proberen te bereiken, dat hun kind alsnog wordt toegelaten. Ook zouden ouders kunnen besluiten om, al dan niet in overleg/samenwerking met de leerplichtambtenaar, een andere school voor hun kind te zoeken. Voorts kan zo nodig de hulp van de inspectie van het onderwijs worden ingeroepen om in bepaalde probleemsituaties te bemiddelen bij het vinden van een passende school. Ja. Enkele jaren geleden heeft het onderzoeksbureau Ipsofacto een kwalitatief en kwantitatief onderzoek gedaan naar de afstemming tussen kinderdagcentra (kdc) en scholen voor zeer moeilijk lerende kinderen (zml). De uitkomsten van dat onderzoek zijn bij brief PO/BB-97003573 van 9 april 1997 aan de Tweede Kamer gezonden. Uit de onderzoeksgegevens kwam onder meer naar voren, dat ca. driekwart van de ruim 4000 kdc-pupillen 5 jaar of ouder is. Een deel van deze kinderen gaat op enig moment naar een andere zorginstelling, een deel gaat naar school. Van het totaal aantal uitstromende kdc-pupillen in 1995 ging ruim zestig procent naar een school. De meesten daarvan gaan op 5, 6 of 7-jarige leeftijd naar het zml. Ouders van leerplichtige kinderen voor wie geen ontheffing van de leerplicht is verleend, moeten hun kind aanmelden bij een school. Verblijf van leerplichtige kinderen in instellingen anders dan scholen is alleen toegestaan mits voor deze kinderen ontheffing van de leerplicht is verleend. Er loopt reeds geruime tijd overleg met het ministerie voor Volksgezondheid, Welzijn en Sport over de afstemming kdc-zml. In het Werkplan LGF 1999–2001, u toegezonden met de brief PO/BB/99/39848 van 4 oktober 1999, worden de voornemens hierover aangegeven. De bedoeling is te onderzoeken, in hoeverre en voor welke populatie jonge kinderen in kdc’s gemengde zorg-/onderwijstrajecten mogelijk gemaakt moeten worden en in hoeverre onderwijs vanuit een zml-school een meerwaarde heeft voor zeer laag functionerende kinderen die nu ook op latere leeftijd niet naar school gaan. In het kader van het taken- en functie-onderzoek zal verkend worden in hoeverre deze gemengde trajecten ingepast kunnen worden in de taken van de regionale expertisecentra. De afstemmingsproblematiek kdc-zml is nu eveneens aan de orde in de zgn. cluster III-besprekingen (taken- en functieonderzoek bij het onderwijs aan lichamelijk, meervoudig en verstandelijk gehandicapten) waaraan tevens wordt deelgenomen door het ministerie van Volksgezondheid, Welzijn en Sport en de Vereniging Gehandicaptenzorg Nederland. In het kader van het beleidstraject leerlinggebonden financiering zal ik u informeren over de voortgang en uitkomsten van het taken- en functieonderzoek en de beleidsvoornemens terzake. In eerste instantie moet de uitspraak worden afgewacht inzake het bezwaarschrift dat de ouders hebben ingediend tegen de weigering van het bevoegd gezag om hun zoon tot de school toe te laten. Afhankelijk van die uitspraak zal ik zo nodig de inspectie vragen te bemiddelen bij het vinden van een passende school voor de desbetreffende leerling.	 Onderwijs, Cultuur en Wetenschappen
 KVR1077.xml	 1995	 PvdA	 De vragen betreffen een eventuele normalisatie van de betrekkingen tussen IMF/Wereldbank en Soedan, gezien de politieke en mensenrechtensituatie.	 Welk standpunt heeft Nederland op 13 januari jl. ingenomen tijdens de IMF vergadering in Parijs ten aanzien van een eventuele normalisatie van de betrekkingen tussen het IMF en Soedan? Was dit standpunt conform uw eerdere opvatting, nl. dat de Nederlandse regering geen voorstander zou zijn van intensivering c.q. hervatting van de relaties tussen het IMF/Wereldbank en Soedan, zolang de politieke en mensenrechtensituatie niet verbetert? Zo neen, waarom niet? Bent u, conform een Resolutie van het Europees Parlement, bereid om in de Europese Unie te pleiten voor een uitbreiding van het door de EU ingestelde wapenembargo tegen Soedan met «the transfer of military, security and police equipment, intelligence, technology, personnel and training as well as logistical or financial support for such transports when these can reasonably be assumed to contribute to the continuation and prolongation of the war and violations of human rights and international law»? Hoe beoordeelt u berichten over militaire samenwerking tussen Frankrijk en Soedan, waarbij onder andere sprake zou zijn van de levering door Frankrijk aan de Soedanese overheid van satellietbeelden van Zuid-Soedan, die bruikbaar zijn bij bombardementen door de Soedanese luchtmacht? Acht u deze samenwerking een positieve bijdrage aan de gezamenlijke inspanningen van de EU om het vredesproces in Soedan te bevorderen? Heeft u in uw contacten met de Franse regering melding gemaakt van uw zorgen over de mogelijke militaire samenwerking tussen Frankrijk en Soedan? Zo neen, bent u alsnog bereid dit te doen? Is Nederland direct of indirect betrokken bij het onderhoud van de in 1964 geleverde F27 MK 600 M? Kunt u garanderen dat deze toestellen niet, zoals andere transporttoestellen, voor militaire doeleinden worden ingezet? Zie het verslag van een mondeling overleg over de Hoorn van Afrika, 3 februari 1993 Kamerstuk 22 831, nr. 4 Resolutie van het Europees Parlement, 15 december 1994 Zie «The French Connection; report on the political, economic and military collaboration between Khartoum and Paris». Pax Christi, oktober 1994 Informatie van het Stockholm International Peace Research Institute (SIPRI)	 	 Buitenlandse Zaken
 KVR10771.xml	 1999	 VVD	 Vragen over de mogelijkheden om in Nederland en België hooligans te weren bij het EK2000.	 Hebt u ook genoten van de voetbalwedstrijd Schotland–Engeland van 13 november jl. gespeeld in het kader van de kwalificatie voor het EK2000? Is ook bij u de lol snel vergaan na het zien van de grootschalige rellen die uitbraken na de 2–0 winst van Engeland afgelopen zaterdag? Welk overleg voert u met de autoriteiten van de landen die zich hebben geplaatst, met het oog op het opbouwen van een informatiepositie aangaande bekende hooligans? Welke wettelijke belemmeringen bestaan er die verhinderen dat deze informatie uit wordt gewisseld? Hoe zullen deze belemmeringen worden opgeheven? Is het wenselijk dat Europol hierbij wordt ingeschakeld? Welke mogelijkheden bestaan er in Nederland en België om deze hooligans te weren bij het EK2000? Hoe gaat u deze mogelijkheden inzetten? Zijn deze mogelijkheden toereikend om in ieder geval de harde kern van hooligans af te houden van een bezoek aan het EK2000? Welke uitbreiding van mogelijkheden acht u noodzakelijk? Welke afstemming vindt er met België plaats over de inzet van deze middelen? Welke mogelijkheden bestaan er in de landen die zich hebben geplaatst zelf, om bekende hooligans een uitreis te beletten richting Nederland en België gedurende het EK2000? Welke afspraken hebt u gemaakt met de autoriteiten van die landen, over de inzet van die mogelijkheden?	 Ja. Ja. In de brieven aan uw Kamer van 5 oktober, 11 oktober en 8 december 1999 zijn wij uitgebreid ingegaan op de internationale politiesamenwerking gedurende het EK2000. In de brief van 8 december zijn wij daarnaast ook ingegaan op de wijze waarop wij uitvoering geven aan de motie-Ravestein over informatieuitwisseling met de deelnemende landen. In grote lijnen komt ons beleid erop neer dat er op drie niveaus afspraken zijn gemaakt c.q. in de maak zijn tussen Nederland en België en de andere deelnemende landen. Deze niveaus zijn: – De operationele samenwerking en informatieuitwisseling tussen de politie van de landen; – De samenwerking en informatieuitwisseling tussen het Openbaar Ministerie en haar internationale counterparts; – De afstemming op ministerieel niveau met de deelnemende landen, mede in het kader van de aanstaande bezoeken van de betrokken bewindslieden van Nederland en België aan de deelnemende landen. Wij menen dat er geen grote wettelijke of praktische belemmeringen bestaan die verhinderen dat er informatie over bekende hooligans wordt uitgewisseld. Wel dient een uitwisseling van informatie uiteraard daar waar het gaat om persoonsgegevens te voldoen aan de nationale en internationale regelgeving op het gebied van privacy in de betrokken lidstaten. Over de rol van Europol is uitgebreid overlegd. Wij hebben de conclusie getrokken dat Europol in dit stadium weliswaar een rol kan vervullen maar dat deze rol niet meer kan zijn dan ondersteunend voor de evaluatie van eventuele bedreigingen. Wij hechten eraan om op te merken dat het zeker niet zo is dat alle deelnemende landen grote veiligheidsrisico’s met zich brengen. Daar waar er mogelijk grotere groepen hooligans naar Nederland willen afreizen betreft het voornamelijk Engelse en Duitse hooligans. Er zijn in onze beleving in ieder geval twee mogelijkheden om hooligans te weren bij het EK2000. Allereerst door middel van het vreemdelingenbeleid. Zoals bekend overwegen Nederland en België om vlak voor en tijdens het EK de binnengrenscontroles tijdelijk opnieuw in te stellen. Wij zullen u hierover separaat informeren. Daarnaast bieden internationale verdragen de mogelijkheid om personen die een dreigend gevaar voor de openbare orde vormen bij de buitengrens de toelating tot Nederland (en België) te weigeren. In de binnenkort af te vaardigen vreemdelingencirculaire zal dit punt nader worden uitgewerkt. Daarnaast kent de Engelse wetgeving de mogelijkheid om supporters die in het buitenland zijn veroordeeld vanwege voetbalgerelateerde delicten bij rechterlijke uitspraak een uitreisverbod op te leggen. De in Nederland beschikbare strafdossiers van in het verleden hier veroordeelde Engelsen zullen naar verwachting op korte termijn aan de Engelse overheid ter beschikking worden gesteld. Dit zal overigens niet om grote getallen gaan. In deze gevallen zal mogelijk alsnog een uitreisverbod opgelegd kunnen worden. Met de Engelsen vindt momenteel nader overleg plaats over de vraag of Nederlandse snelrechtveroordelingen van Engelsen tijdens bijvoorbeeld de eerste Engelse wedstrijd van het toernooi alsnog kunnen leiden tot Engelse uitreisverboden voor het vervolg van het toernooi. Dit zal met name bruikbaar kunnen zijn in die gevallen waarin de veroordeling in Nederland niet leidt tot een opgelegde vrijheidsstraf maar wel tot een uitzetting uit Nederland. Daarnaast heeft Engeland zelf in een groot aantal gevallen op grond van in Engeland begane misdragingen uitreisverboden opgelegd aan in Engeland veroordeelde hooligans. Deze uitreisverboden zijn gebaseerd op wetgeving die al sinds 1994 in werking was maar zeer recent verder is aangescherpt. Volledigheidshalve merk ik op dat ook België op dit punt met Engeland in gesprek is. Met Duitsland zijn ook gesprekken gaande. Het doel van deze gesprekken is dat daarheen te leiden dat Duitsland er naar toewerkt om bekende hooligans te beletten het land uit te reizen tijdens het EK. De met Duitsland te maken afspraken over een eventuele tijdelijke herinvoering van de binnengrenscontroles zullen de effectiviteit van deze maatregelen naar verwachting verder versterken. Tenslotte verwijzen wij u naar het gestelde in de brief van 8 december jl. waarin is medegedeeld dat wij bezien in hoeverre de aanbeveling van de Raad van Europa (nr. 3/99, T-RV(99) Rev. 1), bijdraagt aan de identificatie van en informatieuitwisseling over probleemsupporters. Zo zullen de lidstaten worden gevraagd op welke wijze zij er aan kunnen bijdragen dat bekende gewelddadige supporters worden belemmerd tijdens de spelen hun land te verlaten en de beide landen te bezoeken en in welke zin zij belangrijke persoonsinformatie kunnen verstrekken op basis van de nationale wetgeving in de betrokken landen.	 Justitie (JUS)
 KVR10772.xml	 1999	 D66	 Vragen over de verslechterde veiligheids- en mensenrechtensituatie in de Niger delta, naar aanleiding van de recente opleving van de strijd tussen ljaw-jongeren en het Nigeriaanse leger, dat opnieuw is ingezet in Bayelsa State, en over de problemen als gevolg van de oliewinning. Deze vragen dienen ter aanvulling op de eerdere vragen van het lid Karimi (Aanh. Hand. II, 1999-2000, nr. 404).	 Bent u op de hoogte van de recente opleving van de strijd tussen Ijaw-jongeren en het Nigeriaanse leger, dat opnieuw is ingezet in Bayelsa State (Niger delta)? Bent u er van op de hoogte dat President Obasanjo heeft gedreigd om de noodtoestand in Bayelsa State uit te roepen? Deelt u de mening dat zowel het sturen van (extra) troepen naar de delta als het uitroepen van noodtoestand aldaar de veiligheids- en mensenrechtensituatie uitsluitend verslechteren? Bent u bereid om zowel bilateraal als in EU-verband druk op de Nigeriaanse regering uit te oefenen om de troepen terug te trekken uit het gebied en niet de noodtoestand uit te roepen? Is er een voornemen bij één van u voor een bezoek? Zo ja, bent u dan bereid om de Niger delta te bezoeken? Bent u bereid om bij de Nigeriaanse regering het belang te benadrukken van de Niger delta Development Bill, ten gunste van de deltabevolking en ter preventie van verdere escalatie van de conflicten in de delta? Is de minister voor Ontwikkelingssamenwerking bereid om Nigeria op te nemen in de programma’s voor Mensenrechten, Vredesopbouw en Goed Bestuur, alsmede Milieu? Kunnen specifieke bijdrages op het vlak van milieu (bijvoorbeeld MER’s voor aanleg infrastructuur, bescherming mangrovebossen, schoon drink- en viswater) en mensenrechten/goed bestuur (training politie, justitie, ambtenaren, steun aan Oputa Justice Panel, anti-corruptie wetgeving) volgens u bijdragen aan een substantiële verbetering van de situatie in Nigeria respectievelijk de Niger delta? Liggen hier mogelijkheden voor specifieke bijdrages vanuit Nederland? Bent u bereid om u in te zetten opdat de EU-gelden die nu beschikbaar zijn voor Nigeria geconcentreerd worden op de Niger delta, o.a. met betrekking tot de fondsen uit de budgetlijn mensenrechten? Bent u bereid om de Nederlandse intentie om op het vlak van ontwikkelingssamenwerking in Nigeria de EU intensief te laten samenwerken met Shell op korte termijn te concretiseren? Wat zijn de laatste ontwikkelingen op dit vlak? Waar ziet u concrete mogelijkheden op korte termijn? Ligt het voor de hand dat, gezien de medeverantwoordelijkheid van de olie-industrie bij de milieu- en ontwikkelingsproblemen in de Niger delta, gezamenlijke projecten met name op het vlak van natuur- en milieubescherming alsmede armoedebestrijding plaatsvinden? Ziet u mogelijkheden om specifieke activiteiten voor jongeren in de Niger delta te helpen faciliteren, zoals vaardighedencentra en jongerencentra? Kunnen initiatieven van bijvoorbeeld deelstaatregeringen in de delta om speciale jongerenwerkers bij conflicten tussen jongerengroepen en oliemaatschappijen in te zetten, vanuit Nederland of de EU actief ondersteund worden? Bent u bereid u in te spannen dat de EU NGO’s en volkerenorganisaties van bijvoorbeeld de Ijaw en Ogoni ondersteunt en stimuleert in onderlinge samenwerking, door middel van het helpen faciliteren van een soort van (hernieuwde) «Pan Niger Delta Conferentie»? Zo niet, ziet u andere mogelijkheden om vanuit Nederland en/of de EU de onderlinge conflicten tussen de deltavolkeren – onderling en met oliemaatschappijen – te helpen verminderen?	 De regering is op de hoogte van berichten uit de staat Bayelsa over gevechten tussen Ijaw-jongeren onderling, over de moord op 12 politieagenten en over de inzet van militairen. Over de precieze gang van zaken bestaat nog geen duidelijkheid. President Obasanjo heeft de Gouverneur van de staat Bayelsa een ultimatum gesteld, betreffende het uitroepen van de noodtoestand, nl. op 24 november diende de rust en orde in het gebied hersteld te zijn en de moordenaars van 12 politieagenten zouden gevonden moeten zijn. Het ultimatum is inmiddels verstreken, terwijl de noodtoestand niet is uitgeroepen. De Nigeriaanse regering stelt dat de troepen waren ingezet om orde en rust te herstellen in een situatie van bijna anarchie, veroorzaakt door georganiseerde, zwaar bewapende misdadigers die ook de eigen bevolking terroriseren. Volgens de laatste berichten zijn de militairen thans vervangen door speciale politie-eenheden. De minister van Buitenlandse Zaken zal in de loop van het volgende jaar een bezoek brengen aan Nigeria. Te zijner tijd zal de opportuniteit van een bezoek aldaar worden bezien. Als een van zijn eerste beleidsdaden, na de inauguratie op 1 juni van dit jaar, heeft President Obasanjo het ontwerp voor de Niger Delta Development Bill ingediend, daarmee het belang onderstrepend dat hij hecht aan de ontwikkelingen in de Delta. Het Parlement heeft het wetsontwerp zeer recent goedgekeurd. Bilaterale steun van de Nederlandse regering via toelating van Nigeria tot respectievelijk de themalijst Mensenrechten, Vredesopbouw en Goed Bestuur en de themalijst Milieu wordt niet overwogen. Een Nederlands programma zou weinig toevoegen aan de reeds bestaande omvangrijke hulpprogramma’s van de Europese Commissie, particuliere fondsen als die van Shell (US$ 40 mln.) en de extra middelen die de Nigeriaanse regering inmiddels zelf ter beschikking heeft gesteld voor het gebied (US$ 50 mln.). De mogelijkheden voor Nederland om de problematiek in de Niger-delta aan te pakken worden vooral gezocht in EU-verband en in multilateraal kader. De minister voor Ontwikkelingssamenwerking is bereid te onderzoeken of ook de Wereldbank expliciet bij de ontwikkeling van het gebied betrokken kan worden. De Ambassade in Abuja beschikt vanaf 2000 overigens over een budget (NLG 500 000,–) voor activiteiten via particuliere kanalen op het gebied van mensenrechten in Nigeria. Nederland ondersteunt het voorstel van de Europese Commissie met betrekking tot het opzetten van een micro-projecten-programma in de Niger Delta. Dit programma heeft een omvang van totaal 21 miljoen Euro. De projecten doelen onder andere op verbetering van kleinschalige infrastructuur, verbetering van de basisgezondheidszorg, ondersteuning van het onderwijssysteem, het opzetten van wijkcentra en het verlenen van micro-kredieten. Ook in hulp bij de ontwikkeling van vaardigheden en het opzetten van jongerencentra wordt door het programma voorzien. De fondsen uit de budgetlijn mensenrechten (waarvan er overigens meerdere zijn) worden thans reeds op beperkte schaal gebruikt om mensenrechten-NGO’s in de Delta te steunen (Mosop, IHRL). De EU is thans doende om een Human Rights Foundation op te zetten in Nigeria. Deze Foundation zal verantwoordelijk worden voor de EU-mensenrechtenprojecten in Nigeria. Overigens zal deze foundation over heel Nigeria projecten uitvoeren. Andere gebieden in Nigeria, die minder in de publiciteit staan, hebben evenzeer behoefte aan mensenrechtenondersteuning. Het is duidelijk dat in de Niger Delta snel een begin moet worden gemaakt met doeltreffende (conflict-preventieve) maatregelen zoals de verbetering van de sociaal-economische situatie, het genereren van werk en inkomen en verbeteringen aan de infrastructuur. De EU-projecten zijn een goede stap in die richting en een aanvulling op de door de Nigeriaanse regering afgekondigde maatregelen. Het stimuleren van onderlinge samenwerking tussen b.v. de Ogoni en Ijaw-jongeren zit in de EU-projecten verweven. Eventuele verzoeken aan de Europese Commissie van NGO’s en volkerenorganisaties uit het Delta-gebied voor steun aan een Pan Nigeria Delta Conferentie, kunnen in beginsel op Nederlandse steun rekenen. Nederland is bereid een onafhankelijk onderzoek naar de milieuproblematiek in de Delta te helpen bevorderen. Ook Shell is voorstander van een dergelijk onderzoek. Aan de VN (UNDP) is recent gevraagd naar de mogelijkheden hiertoe.	 Buitenlandse Zaken
 KVR10773.xml	 1999	 PvdA	 Vragen naar aanleiding van de toezegging dat het werk van de Special Group on the Roma/Gypsies van de Raad van Europa door Nederland zou worden ondersteund door het ter beschikking stellen van een Roma-coördinator (Aanh. Hand. II, 1998-1999, nr. 1854).	 Herinnert u zich uw toezegging dat het werk van de Special Group on the Roma/Gypsies van de Raad van Europa door Nederland zou worden ondersteund door het ter beschikking stellen van een Roma-coördinator? Is deze functionaris inmiddels aangesteld? Zo neen, waarom niet? Aanhangsel Handelingen, nr. 1854, vergaderjaar 1998–1999.	 Ja. Neen. De Secretaris-Generaal van de Raad van Europa heeft op 25 oktober 1999 laten weten dat bij nader inzien de financiële middelen ontbreken om de door Nederland ter beschikking gestelde Roma-Coördinator te kunnen laten functioneren.	 Buitenlandse Zaken (BUZA)
 KVR10774.xml	 1999	 D66	 	 Bent u op de hoogte van het aanstaande medische onderzoek van Pinochet dat Minister Straw als voorwaarde heeft gesteld om het Chileense verzoek om Pinochet op humanitaire gronden vrij te laten in overweging te kunnen nemen? Is de Nederlandse regering benaderd door de Chileense regering met het verzoek haar contacten met de regering-Blair aan te wenden om vrijlating van Pinochet op humanitaire gronden te bepleiten? Zo ja, wat is de Nederlandse regering van plan met dit verzoek te doen, respectievelijk wat heeft de regering ermee gedaan? In hoeverre zijn volgens de Nederlandse regering de internationale rechtspraak en de slachtoffers van dictaturen en hun familieleden gediend met vrijlating op humanitaire gronden? Heeft de Chileense delegatie, die het Internationaal Gerechtshof heeft bezocht in het kader van het dagen van Spanje voor dit internationaal hof met betrekking tot de interpretatie van de conventies over marteling, hierover contacten gehad met Nederlandse regeringsfunctionarissen? Zo ja, wat was de uitkomst van een dergelijk contact? Bent u bereid, vooruitlopend op de totstandkoming van het Internationaal Strafhof, duidelijk uw opvatting kenbaar te maken over zowel de rechtmatigheid van de tot nu toe gevolgde rechtsgang inzake Pinochet als de wenselijkheid via dit en soortgelijke processen inhoud te geven aan de conventies over marteling, gedwongen verdwijningen en genocide, die Nederland ondertekend heeft?	 Ja. De Nederlandse regering is op geen enkele wijze door de Chileense regering over deze kwestie benaderd. De regering acht het van groot belang dat internationale misdrijven vervolgd worden. De vraag in hoeverre volgens de Nederlandse regering de internationale rechtspraak en de slachtoffers van dictaturen en hun familieleden gediend zijn met vrijlating op humanitaire gronden is in zijn algemeenheid niet eenduidig te beantwoorden. Wat slachtoffers en hun familieleden betreft is uiteraard moeilijk voorstelbaar dat zij een dergelijke vrijlating als rechtvaardig zullen ervaren. Een eventuele beslissing tot vrijlating op humanitaire gronden dient dan ook niet dan met de grootst mogelijke zorgvuldigheid te worden genomen. Ik heb geen reden eraan te twijfelen dat minister Straw in dit geval overeenkomstig dit uitgangspunt zal handelen. De genoemde Chileense delegatie heeft geen contact gehad met Nederlandse regeringsfunctionarissen. Zoals bij vele eerdere gelegenheden waarbij dit onderwerp aan de orde kwam is opgemerkt, onthoudt de regering zich van een oordeel over de rechtmatigheid van de rechtsgang inzake Pinochet. Als partij bij de bedoelde verdragen, die onder meer beogen te verzekeren dat internationale misdrijven vervolgd worden, onderschrijft Nederland het gebruik van de in de verdragen opgenomen procedures en juicht Nederland dit gebruik toe.	 Buitenlandse Zaken
 KVR10776.xml	 1999	 VVD	 Deze vragen dienen ter aanvulling op eerdere vragen terzake van de leden Wijn en Rietkerk (Aanh. Hand. II, 1999-2000, nr. 461).	 Hoe is het mogelijk dat de politie, ondanks ruime voorbereidingstijd en inzet van de kant van de minister, niet in staat is in de millenniumnacht de veiligheid van de mensen thuis voldoende in de gaten te houden? Spoort de mededeling van de politie met de informatie in het kader van de millenniumcampagne? Bent u van oordeel dat de politie de juiste prioriteiten stelt door te letten op openbare orde en openbare rechtshandhaving maar tegelijk de handen af te trekken van de politiezorg voor winkels, bedrijven en de mensen thuis? Ziet u in dat de bekendmaking dat de mensen thuis het tijdens de millenniumnacht, als het nodig mocht zijn, zonder voldoende politiezorg moeten stellen, kan werken als open uitnodiging aan mensen die het die nacht voorzien hebben op de veiligheid van anderen? Is bekend welke gevolgen verzekeraars kunnen verbinden aan de politiemededeling dat de politiezorg tijdens de millenniumnacht sterk is verminderd? Vormt de prioriteitstelling in politiezorg een precedent voor toekomstige grote gebeurtenissen zoals het WK 2000? Wat adviseert u de mensen te ondernemen om voor eigen veiligheid zorg te dragen? Hoe moeten zij zich voorbereiden op een situatie waarin zij niet op voldoende politiezorg hoeven te rekenen? Zie ook berichtgeving in Algemeen Dagblad, d.d. 16-11-1999	 Omdat deze vragen met elkaar samenhangen en het artikel van het Algemeen Dagblad waaraan gerefereerd wordt een onjuist beeld schetst, zal ik op deze vragen als geheel ingaan. Eerst zal ik mede op grond van de informatie die ik van het Nederlands Politie Instituut (NPI) heb gekregen, u de ontstaansgeschiedenis van de publiciteit in deze schetsen. De regiopolitie Hollands-Midden heeft de bedrijven in haar verzorgingsgebied in samenwerking met de regionale Kamers van Koophandel aangeschreven over de millenniumnacht. In deze brief wordt onder andere aan de bedrijven geadviseerd om die nacht ook zelf maatregelen te treffen ter bescherming van de onderneming tegen criminaliteit en storingen. Deze brief is vervolgens geplaatst op de internetsite van het Millennium Platform. Het Algemeen Dagblad heeft delen uit deze brief gepubliceerd en daar de conclusie aan verbonden dat de politie tijdens de eeuwwisseling niet beschikbaar zou zijn voor meldingen van (bedrijfs)inbraken. Hierop is zowel vanuit het korps Hollands-Midden als vanuit het NPI kenbaar gemaakt dat de politie op volle personele sterkte zal zijn tijdens de eeuwwisseling en – net als anders – zich zal inzetten voor de handhaving van de openbare orde en de veiligheid. In tegenstelling tot berichten in de media is de politie wel degelijk bereikbaar en beschikbaar voor eventuele assistentie bij de bescherming van particuliere en bedrijfseigendommen, zo is mij gebleken uit informatie die ik van het NPI heb gekregen. Voor, tijdens en na de eeuwwisseling zal de Nederlandse politie met een hoge personele inzet paraat zijn. De voorbereidingen voor de inzet van politiemensen tijdens die periode zijn al geruime tijd in volle gang. Zowel voor burgers als bedrijven zal de politie in de millenniumnacht bereikbaar zijn voor snelle en doeltreffende hulpverlening op alle taken waarvoor de politie ook anderszins aanspreekbaar is. In het politiewerk zijn er altijd prioriteiten, zoals het voorkomen en beperken van het verlies van mensenlevens en lichamelijk letsel en het handhaven van de openbare orde, alsmede de strafrechtelijke handhaving van de rechtsorde. Een van de prioriteiten in het politiewerk tijdens het millenniumfeest is tevens de bescherming van eigendommen en het verlenen van hulp aan bedrijven en burgers die daarom vragen. Dit neemt niet weg dat het aanbeveling verdient om ook zelf attent te zijn op het voorkomen of beperken van calamiteiten. De lopende millenniumcampagne heeft als thema «Want wij Nederlanders zijn wel goed..., maar we zijn niet gek...». In de campagne wordt tot uitdrukking gebracht dat er veel vertrouwen bestaat in de aanpak van het millenniumprobleem maar dat er voor alle zekerheid extra voorzorgsmaatregelen zijn getroffen. Deze boodschap is op iedereen van toepassing. In dit verband dient de mededeling van de politieregio Hollands-Midden als een bevestiging daarvan gezien te worden. Gezien de extra hoge personele inzet tijdens de eeuwwisseling verwacht de politie naar behoren aan verzoeken om assistentie te kunnen voldoen. Dus ook tijdens de millenniumwisseling kunnen burgers en bedrijven op de politie rekenen.	 Binnenlandse Zaken en Koninkrijksrelaties Grote Steden- en Integratiebeleid
 KVR10777.xml	 1999	 CDA	 Vragen naar aanleiding van het televisieprogramma NOVA van 11 november 1999 over het feit dat sommige IVF-klinieken vrouwen testen op HIV en andere niet, en het feit dat sommige IVF-klinieken vrouwen die drager van het HIV-virus zijn wel een IVF-behandeling geven en andere niet.	 Bent u op de hoogte van het feit dat sommige IVF-klinieken vrouwen testen op HIV en andere niet? Wat vindt u van het feit dat sommige IVF-klinieken vrouwen die drager van het HIV-virus zijn wel een IVF-behandeling geven en andere IVF-klinieken dat niet doen? Bent u van mening dat, zolang er onduidelijkheid bestaat over het overdrachtsrisico, IVF-behandeling bij vrouwen die drager van het HIV-virus zijn moet worden geweigerd? Kunt u duidelijkheid geven over de overdrachtsrisico’s, ook die welke samenhangen met mogelijk nieuwe, resistente, virusstammen? Kunt u duidelijkheid geven over de eventuele risico’s die de therapie die de HIV-draagster volgt kan meebrengen voor de vrucht? Bent u van mening dat de overheid normstellend behoort te zijn daar waar het gaat om het al dan niet verlenen van een IVF-behandeling aan dragers van het HIV-virus of vindt u dat die normstelling bij artsen, klinieken of de wensmoeder hoort te berusten? Bent u van mening dat bij de huidige stand van zaken het belang van het kind centraal staat? Acht u de wens van de wensmoeder en drager van het HIV-virus bepalend voor het al dan niet verlenen van een IVF-behandeling? Acht u de behandelend arts verantwoordelijk voor de eventuele risico’s die de behandeling voor de vrucht met zich mee kunnen brengen? NOVA, 11 november 1999	 Ja. Op dit moment bepaalt het IVF-centrum zelf (op basis van een protocol dat in samenspraak met de lokale ethische commissie tot stand is gekomen) of tevoren screening op HIV plaats vindt na toestemming van het paar. In sommige centra wordt iedereen getest en in sommige centra wordt alleen op indicatie getest. Het testen vindt alleen plaats na verkregen toestemming. Ik vind het niet wenselijk dat een IVF-behandeling wordt gestart bij HIV-positieve vrouwen, aangezien er niet kan worden uitgesloten dat de huidige medicamenten de ontwikkeling van een misgeboorte ten gevolge kunnen hebben. Uit de mij bekende informatie is in de bestaande IVF-klinieken tot nog toe geen IVF-behandeling bij HIV-positieve vrouwen toegepast. In verband met het risico op besmetting in geval van cryopreservatie van embryo’s heeft de Nederlandse Vereniging van Obstetrie en Gynaecologie (NVOG) reeds afgesproken dat altijd tevoren op HIV moet worden getest, en in geval van seropositiviteit van cryopreservatie moet worden afgezien. Dit is ook vastgelegd in de protocollen van de IVF-klinieken. Ik heb de door u gesignaleerde problematiek onder de aandacht van de Nederlandse Vereniging van Obstetrie en Gynaecologie (NVOG) gebracht. De NVOG zal het HIV-screeningsbeleid in de verschillende centra inventariseren en opnieuw aan de orde stellen en waar nodig de bestaande richtlijn voor de IVF-behandeling aanpassen. De NVOG heeft voldoende aandacht voor infectieziektes en de risico’s van besmetting. Waar nodig wordt de richtlijn voor de IVF-behandeling aangepast en ook in de protocollen van de IVF-instellingen neergelegd. Er is op dit moment sprake van een transmissierisico van 1%. Ik vind dit een groot risico met betrekking tot het te verwekken kind. Het is overigens nog niet duidelijk hoe de behandeling van HIV er over enkele jaren uit zal zien. Het is denkbaar dat nieuwe resistente virusstammen ontstaan en het beleid van de IVF-centra zal ook daarop afgestemd moeten zijn. Er kan niet worden uitgesloten dat de huidige medicamenten de ontwikkeling van een misgeboorte ten gevolge kunnen hebben. Daarom vind ik het starten van een IVF-behandeling bij vrouwen die HIV-positief zijn niet wenselijk. De normstelling bij het al dan niet starten van een IVF-behandeling bij HIV-positieve vrouwen dient net als bij overige behandelvormen bij de beroepsgroep te liggen en in de vorm van protocollen c.q. richtlijnen te zijn vastgelegd. Gezien de huidige stand van zaken, heb ik voldoende redenen om aan te nemen dat het belang van het kind centraal staat. Neen. Het al dan niet verlenen van een IVF-behandeling dient op basis van protocollen c.q. richtlijnen te geschieden. Bij de beantwoording van uw vraag maak ik onderscheid tussen verantwoordelijkheid voor de behandeling en het al dan niet informeren over eventuele risico’s van de behandeling. De behandelende arts is altijd verantwoordelijk voor de behandeling. Bij de beslissing om al dan niet te behandelen, wordt een eventueel risico voor de vrucht mee in overweging genomen. Indien de arts het risico voor de vrucht medisch gezien niet verantwoordelijk vindt, zal hij niet tot behandeling overgaan. De patiënt moet conform de WGBO uitvoerig worden geïnformeerd, ook over eventuele risico’s, op basis waarvan de patiënt beslist al dan niet toestemming te geven. De behandelend arts kan indien hij handelt in strijd met goed hulpverlenerschap (handelen met inachtneming van protocollen e.d.) in omstandigheden civiel- en tuchtrechtelijk worden aangesproken en soms zelfs strafrechtelijk. Onvoldoende informeren van de patiënt over eventuele risico’s voor de vrucht kan bijvoorbeeld een reden zijn voor een civiel- of tuchtrechtelijke klacht. Laat de arts na op HIV te testen indien dit aangewezen is, dan geldt hetzelfde.	 Volksgezondheid, Welzijn en Sport (VWS)
 KVR10778.xml	 1999	 RPF	 Vragen over het tijdstip van alarmering van de GGD-en door het Ministerie van VWS, na het uitbreken van de veteranenziekte in Zeeland op zaterdag 13 november, en in het algemeen over alarmering en crisisbestrijding bij infectieziekten.	 Kent u het bericht dat uw ministerie ervoor gekozen heeft pas zondagochtend 14 november jl. de GGD-en te waarschuwen, terwijl men toch reeds zondagnacht om 1.00 uur op de hoogte was van het uitbreken van de veteranenziekte op zaterdag 13 november? Vindt u deze keuze verantwoord teneinde, zoals de woordvoerder dit blijkens het krantenartikel heeft gesteld «niet de pleuris te laten uitbreken»? Kunt u aangeven hoe groot de kans op genezing van de veteranenziekte is binnen 5 uur en binnen 12 uur na constatering? Is het u bekend dat de GGD Zeeland door de provincie gealarmeerd is en niet door uw ministerie van VWS? Bestaat er een draaiboek voor de alarmering bij dit soort infectieziekten? Vindt u op basis van de thans bekende gegevens dat dit draaiboek goed is gevolgd? Is er lering getrokken uit de zaak rond de Westfriese flora eerder dit jaar? Zijn er grensoverschrijdende afspraken met België en Duitsland gemaakt voor crisisbestrijding bij infectieziekten? Wordt de berichtgeving via de teletekst op het Nationaal Coördinatie Centrum van het ministerie van BZK gevolgd en, zo ja, wanneer heeft men op teletekst voor het eerst gelezen over de gevoelige legionellabesmetting in België? Op welke punten kan de alarmering verbeterd worden? Provinciale Zeeuwse Courant, 16 november 1999	 Ja. Ik acht deze keuze verantwoord. Alle huisartsen en relevante specialisten zijn per circulaire, 27 april 1999 gewezen op legionellose als mogelijke oorzaak van longontsteking met het verzoek dit in de differentiaaldiagnose op te nemen bij klachten die aan deze ziekte doen denken. Ook is gewezen op het belang van een snelle behandeling. In deze circulaire is expliciet aangegeven dat het «niet efficiënt of doelmatig is om bij elk afzonderlijk probleem op grote schaal de bevolking te blijven waarschuwen». Vanwege deze circulaire en omdat mag worden aangenomen dat na de epidemie in Bovenkarspel specialisten in ziekenhuizen zich voldoende bewust zijn van legionellose als oorzaak van ernstige longklachten, is ervoor gekozen om op zondagnacht niet direct het alarmeringssysteem in werking te zetten. Voorts heeft de grote publiciteit naar aanleiding van Bovenkarspel het alert zijn op legionella overal in Nederland verhoogd, ook bij medici. Dit is niet in het algemeen te zeggen. De kans op genezing is afhankelijk van het individu, het stadium van de ziekte op het moment dat de (klinische) diagnose wordt gesteld en de snelheid waarmee de juiste medicatie wordt gegeven. Ik heb begrepen dat de GGD Zeeland door de Provincie is geïnformeerd vóórdat zij via de Landelijke Coördinatiestructuur Infectieziektebestrijding is geïnformeerd. In het kader van de Landelijke Coördinatiestructuur Infectieziektebestrijding zijn (schriftelijk vastgelegde) afspraken gemaakt over de te volgen procedures bij verheffingen van infectieziekten die van nationaal belang zijn. Gezien de inhoud van de circulaire van 27 april (zie vraag 2) en de omvang van de problematiek in Nederland vind ik dat in de betreffende situatie juist is gehandeld. Ja. Voor verdere specificatie is naar het Actieplan Preventie Legionella dat ik op 17 mei 1999 naar de Tweede Kamer heb gestuurd. In verband met de epidemie als gevolg van de consumentenbeurs in Kapellen, wijs ik op twee activiteiten in het bijzonder: a. Met de Landelijke Vereniging van GGD’en is overeengekomen dat in het verlengde van de 24-uursbereikbaarheid van de GGD’en op het gebied van de infectieziektebestrijding, in crisissituaties de GGD’en de (dienstdoende) huisartsen en poortartsen van ziekenhuizen waarschuwen. Dit systeem is op zondag 14 november 1999 gevolgd, in de GGD regio’s in de nabijheid van Kapellen. b. De circulaire van 27 april 1999 (zie vraag 2). Een overzicht van de stand van zaken rond het Actieplan Preventie Legionella zal u nog dit jaar bereiken. Voor de infectieziektebestrijding zijn procedures voor «early warning» vastgesteld in het kader van de Europese Unie. Daarnaast bestaan werkafspraken op het niveau van het secretariaat van de LCI in Nederland met aangrenzende regio’s in België en Duitsland. Zo is er bijvoorbeeld regelmatig contact tussen medewerkers van de LCI in Nederland en hun collega’s in Vlaanderen. Door het Nationaal Coördinatie Centrum van het ministerie van BZK wordt tijdens kantooruren de berichtgeving via teletekst continu gevolgd. Buiten kantooruren vinden piketdiensten plaats en wordt in de thuissituatie op regelmatige basis naar teletekst gekeken. Hierbij is op 14 november tussen 1.00 en 1.30 uur de Belgische berichtgeving over de legionellabesmetting gelezen. Na elk majeur incident wordt het systeem van alarmering geëvalueerd en zonodig verbeterd. Ook in dit geval worden de procedures opnieuw bekeken en onder ieders aandacht gebracht.	 Volksgezondheid, Welzijn en Sport (VWS)
 KVR10779.xml	 1999	 SP	 Vragen over de maagzuurremmer Losec (omeprazol) van de fabrikant Astra en de vervanging daarvan door een nieuw soort tablet, een zogenoemde ''mups'' (multiple unit pellet system), in relatie tot het octrooi op Losec.	 Is het u bekend dat maagzuurremmer Losec (omeprazol) van de fabrikant Astra op nummer 1 staat van zowel de lijst van geneesmiddelen waar in ons land het meeste geld aan wordt uitgegeven als van de lijst van stijgers in 1998? 1, 2 Klopt het dat het Nederlandse octrooi eind 2002 vervalt? Wat is de precieze datum van aanmelding bij het College ter beoordeling van geneesmiddelen voor lijst 1b? Kloppen de berichten dat Astra de afgelopen tijd in snel tempo de capsules van de markt haalde om ze te vervangen door een nieuw soort tablet, een zogenoemde «mups», multiple unit pellet system? Is het u bekend dat de fabrikant in Zweden heeft geprobeerd de registratie van de capsules op te heffen bij de introductie van de «mups» maar dat een Zweedse rechtbank heeft uitgesproken dat beide soorten omeprazol gelijk zijn? Zo ja, deelt u de mening dat tussen de twee vormen van Losec geen enkel therapeutisch verschil is aangetoond? Bent u het eens met de voormalig voorzitter van de KNMP dat er medisch-inhoudelijk geen enkele behoefte is aan de «mups», en dat de vervanging alles te maken heeft met het aflopen van het octrooi? Vindt u de vervanging van capsules door «mups» acceptabel? Zo nee, wat kunt en gaat u hiertegen doen? Is het octrooi in Duitsland in april al verlopen, maar mogen daar op de markt gebrachte generieke middelen ook niet hier worden geïmporteerd tot de dag dat het Nederlandse octrooi afloopt? Zo ja, hoe strookt deze octrooibescherming per land met het vrije verkeer van goederen, diensten en mensen in Europa? Is het waar dat Astra Zeneca in Turkije wel generieke middelen met de werkzame stof Omeprazol op de markt heeft gebracht met een prijs die ruim 35% lager ligt dan Losec? Zo ja, hoeveel zouden we theoretisch kunnen besparen indien deze Turkse Losec hier geïmporteerd mocht worden? Onderschrijft u de stelling van de KNMP dat «Hoe meer de markt bedreigd wordt, hoe meer de industrie slimme trucs probeert uit te halen»? Zo ja, kunt u daar voorbeelden van geven? Wat onderneemt u hiertegen, en in hoeverre schaadt dat de door de industrie gewenste positie als betrouwbare partner in de discussie over kostenbeheersing? Elsevier, 6 november 1999 SFK, Data en Feiten 1999	 Ja. Het Europese octrooi is op 3 april 1999 verlopen. Per 15 november 2002 vervalt de bescherming die het zogenaamde aanvullende beschermingscertificaat op grond van de desbetreffende Europese Verordening biedt. Het aanvullend beschermingscertificaat kan de bescherming van het intellectuele eigendom met maximaal 5 jaar verlengen. Onderscheid dient te worden gemaakt tussen de registratie bij het College ter beoordeling van geneesmiddelen van een geneesmiddel waarmee een vergunning voor het in de handel brengen wordt verkregen en de plaatsing op een lijst van het Geneesmiddelenvergoedingssysteem (GVS) waarmee de vergoeding in het kader van de ziekenfondsverzekering wordt geregeld. Losec is samen met een aantal andere protonpompremmers geplaatst in een cluster op lijst 1A van het GVS. Dat wil zeggen dat voor die geneesmiddelen eenzelfde vergoedingslimiet geldt. Ja. Het is mij bekend dat de fabrikant in Zweden de registratie van de capsules heeft ingetrokken en vervolgens heeft geprobeerd parallelimport van capsules te verhinderen die is gebaseerd op de registratie van de «mups». In eerste aanleg heeft de Zweedse rechter geoordeeld dat parallelimport moet worden toegestaan. In hoger beroep heeft de Zweedse rechter echter anders geoordeeld. De juridische procedure ter zake in Zweden is evenwel nog niet afgerond. Het al of niet op de markt brengen van een geneesmiddel of het aanpassen van de vergunning voor het in de handel brengen is primair een aangelegenheid van de desbetreffende registratiehouder. AstraZeneca heeft Losec Mups in Zweden geregistreerd met gebruikmaking van hetzelfde dossier als voor Losec-capsules. Dit houdt in dat er bio-equivalentie bestaat tussen beide toedieningsvormen. Op grond hiervan kunnen tussen deze toedieningsvormen geen klinisch relevante verschillen bestaan. Het is derhalve naar mijn mening goed mogelijk dat vervanging van de ene variant van Losec (capsules) door de andere variant (mups) is ingegeven door commerciële overwegingen van de desbetreffende registratiehouder. Ondernemingen leggen daarbij inderdaad een grote mate van creativiteit aan de dag. Voorzover (multinationale) ondernemingen binnen de grenzen van de desbetreffende (Europese) regelgeving blijven kan ik daar niets aan doen. Indien er sprake zou zijn van een economische machtspositie op een relevante markt zouden sommige handelswijzen wellicht op grond van de Mededingingswet of de Europese mededingingsbepalingen zijn verboden. De Nederlandse mededingingsautoriteit (NMa) voert de Mededingingswet uit. In Europees verband wordt thans in het kader van de herziening van de Europese wetgeving aandacht besteed aan mogelijkheden tot oneigenlijk gebruik van regelgeving voor commerciële doeleinden. Daarnaast wordt binnen de bestaande wetgeving bekeken hoe de oorspronkelijke bedoeling van de Europese wetgever zoveel mogelijk tot zijn recht kan komen. Nederland speelt hierbij een zeer actieve rol. Ik zal u hierover te zijner tijd nader informeren. Ja, dat wil zeggen totdat de looptijd van het Aanvullend beschermingscertificaat in Nederland is verstreken. Het ontwikkelen van nieuwe geneesmiddelen is een zeer kostbare en risicovolle aangelegenheid. De bescherming door een (nationaal) octrooi verschaft de houder daarvan exclusiviteit ten aanzien van het op de markt brengen en de exploitatie van het geoctrooieerde geneesmiddel om hem de mogelijkheid te bieden de onderzoeks- en ontwikkelingskosten terug te verdienen. Voorzover de looptijd van het octrooi op het werkzame bestanddeel omeprazol in Duitsland (inclusief de looptijd van het aanvullende beschermingscertificaat) al is verstreken en in Nederland nog niet, is inderdaad de consequentie daarvan dat rechtmatig op de Duitse markt gebrachte generieke omeprazol niet zonder toestemming van de Nederlandse houder van het octrooi voor omeprazol (AstraZeneca) in Nederland op de markt mag worden gebracht. Een en ander strookt volledig met het vrije verkeer van goederen, diensten en mensen in Europa op grond van het EG-verdrag. Door of namens de houder van het Nederlandse octrooi (AstraZeneca) in de Europese Unie in de handel gebrachte Losec kan wel in Nederland rechtmatig op de markt worden gebracht via parallelle import/groothandel. Het is mij niet bekend of AstraZeneca in Turkije een geneesmiddel met de werkzame stof omeprazol tegen een prijs die ruim 35% lager ligt dan Losec op de markt heeft gebracht. Gezien het feit dat Turkije geen deel uitmaakt van de Europese Economische Ruimte zijn geneesmiddelen die in Turkije op de markt zijn niet beschikbaar voor de Nederlandse markt. De theoretisch te behalen besparingen zijn derhalve niet relevant.	 Volksgezondheid, Welzijn en Sport
 KVR1078.xml	 1995	 GroenLinks	 De vragen betreffen de inspraakprocedure, aantallen bezwaarschriften en mogelijke beroepszaken en schadeclaims als gevolg van het AAnwijzingsbesluit.	 Zijn tegen het Aanwijzingsbesluit inzake een nieuwe Oost-Westbaan op de luchthaven Maastricht door de omwonenden meer dan 17.000 bezwaarschriften ingediend? Moet bij deze aantallen van bezwaar en mogelijk daarop volgend beroep bij de rechter niet ernstig worden gevreesd voor volledige verstopping van de rechtsbescherming tegen dit soort ingrijpende besluiten? Verwacht u een dergelijke verstopping ook bij de aanleg van de Betuwelijn en andere trace´-besluiten? Moet uit dit aantal niet de conclusie worden getrokken dat de inspraakrondes in dit soort aangelegenheden onvoldoende effectief zijn als «filter» voor het beroep op de rechter? Worden de mogelijkheden voor vooroverleg met de belanghebbenden, in het bijzonder de woordvoerende groeperingen zoals milieuorganisaties, wel voldoende benut? Is met name wegens onduidelijkheid en onzekerheid over de afwikkeling van schade en nadeel als gevolg van het Aanwijzingsbesluit door vele appellanten bezwaar aangetekend? Zijn deze aantallen volgens u indicatief voor de te verwachten schadeclaims bij onherroepelijk worden van het Aanwijzingsbesluit? Waarom is niet de omvang van deze claims geı¨nventariseerd alvorens het besluit is genomen? Zijn daardoor niet wellicht vele onnodige bezwaren en mogelijke beroepen bij de rechter gecree¨erd? Zijn onder de bezwaarden ook besturen van gemeenten, die vrezen met (een belangrijk deel van) de financie¨le gevolgen van het Aanwijzingsbesluit te worden belast? Bent u met prof. Tak van oordeel, dat de in de vragen 6. en 7. genoemde schade uitsluitend moet worden gezien als schade ten gevolge van het Aanwijzingsbesluit, en niet als schade die het gevolg is van de hierop verplichte aanpassing van bestemmingsplannen, zodat uitsluitend het Rijk, en niet de betreffende gemeenten deze schade voor haar rekening behoort te nemen? Is het mogelijk dat de rechter, overspoeld door beroepszaken over afgewezen bezwaarschriften tegen het Aanwijzingsbesluit, dit Aanwijzingsbesluit zal vernietigen, op grond van procedurele fouten ? Op welke manier houdt u hier rekening mee? door prof. Tak op verzoek van de Kamer uitgebrachte opinie, 20 september 1994 De Volkskrant, 16 januari 1995	 Er zijn meer dan 17 000 bezwaren ingediend. De mogelijkheid tot het indienen van een bezwaarschrift tegen een aanwijzingsbesluit is nieuw en een direct gevolg van de door de Kamer geaccordeerde Algemene wet bestuursrecht (Awb). Of e´e´n en ander zal leiden tot volledige verstopping van de rechtsbescherming hangt af van de aantallen beroepschriften die zullen worden ingediend. De mogelijkheid tot het indienen van een beroepschrift staat immers los van de gegrondheid c.q. ontvankelijkheid van het beroep. Of de Raad van State in de beroepsfase e´e´n en ander kan verwerken hangt af van de daar aanwezige capaciteit. Knelpunten zijn niet uit te sluiten. De achterliggende doelstelling van de ingevolge de Awb te doorlopen bezwaarschriftenprocedure is onder meer geweest de mogelijke zeefwerking die hiervan – voor wat betreft het aantal in te dienen beroepen – kan uitgaan. Uiteraard is en wordt – in de bezwaarfase – gepoogd middels het vaststellen van kwalitatief zo hoogwaardig mogelijke aanwijzingsbesluiten het aantal appellanten zo klein mogelijk te doen laten zijn. Verwacht wordt dat na behandeling van de bezwaarschriften bedoelde zeefwerking voor de daaropvolgende beroepsfase haar effecten zal hebben. Daardoor zou recht gedaan worden aan de bedoelingen van de Awb hieromtrent. Met betrekking tot de Betuweroute wordt een zorgvuldige procedure gevolgd met intensieve voorbereiding, uitgebreide onderbouwing en checks en herchecks door kabinet en parlement. Het is niet te voorzien in hoeverre deze zorgvuldigheid zal leiden tot acceptatie van het besluit bij projecten van nationaal belang als de Betuweroute, waarbij het nationaal belang contrasteert met het individuele belang, in die zin, dat de voordelen zich met name bevinden op het (inter)nationale niveau en de nadelen op het regionale niveau. Er is ten tijde van de tervisielegging van de ontwerp-aanwijzing ingevolge de destijds vigerende luchtvaartwetgeving in ruime mate de mogelijkheid geboden voor inspraak. Gelet op het aantal ingebrachte reacties (30 000) is hiervan massaal gebruik gemaakt, door belanghebbenden in het algemeen en belangenorganisaties in het bijzonder. Voorzover relevant binnen de aangegeven wettelijke en politieke kaders zijn de inspraakreacties verwerkt in de thans voorliggende aanwijzingsbesluiten. Veel bezwaarschriften zijn – alhoewel niet hoofdzakelijk – mede gericht op schade en nadeel. Uit de inhoud en formulering van de bezwaarschriften – die in zeer algemene standaardbewoordingen zijn gesteld – kan niet worden afgeleid dat de bezwaren zijn ingediend om redenen van onduidelijkheid en onzekerheid over de afwikkeling van schade en nadeel. In de gepubliceerde aanwijzingsbesluiten is aangegeven langs welke weg vergoeding voor schade verkregen kan worden. Een ieder heeft daar kennis van kunnen nemen. Misverstanden zijn ontstaan, onder meer door onjuiste berichtgeving in de pers, over de te doorlopen procedure om in aanmerking te komen voor een schadevergoeding. Schadeclaims worden behandeld overeenkomstig de procedures zoals die zijn opgenomen in de aanwijzingsbesluiten. Het is zeer wel denkbaar dat niet alle schadeclaims worden gehonoreerd. Uiteraard kan een ieder – de kring van gelaedeerden wordt niet beperkt – die meent onevenredige schade te lijden als gevolg van de onderhavige besluiten een claim indienen. Het hiervoor onder antwoord 2 gestelde ten aanzien van de gegrondheid en ontvankelijkheid geldt mutatis mutandis. Er dient causaal verband te bestaan tussen het (heroverwogen) besluit en de geleden schade. Op basis van die causaliteit en nadat de aanwijzingsbesluiten rechtens onaantastbaar zijn geworden, kan de werkelijke omvang van schade worden vastgesteld. Zeker is dat ondanks het rechtmatige karakter van de besluiten, bepaalde mensen als gevolg ervan schade zullen lijden. Hiertoe, het zij nogmaals gezegd, is in de aanwijzingsbesluiten aangegeven langs welke weg gelaedeerden een claim tot schadevergoeding kunnen indienen. Wel bestaat er inzicht in de aard van de claims. De omvang van de claims staat aan het indienen van bezwaren en mogelijke beroepen bij de rechter niet in de weg. Er zijn onder de bezwaarden ook gemeenten, die vrezen met (een belangrijk deel) de financie¨le gevolgen van het aanwijzingsbesluit te worden belast. De vrees van de gemeenten, als bedoeld in vraag 7, is ongegrond. Het Rijk heeft reeds te kennen gegeven dat zij het in beginsel financieel garant stelt voor de financiering van planschade en nadeelcompensatieclaims (zie artikel 10 van het aanwijzingsbesluit ex artikel 26 Luchtvaartwet en artikel 23 uit het aanwijzingsbesluit ex artikel 24 juncto artikel 27 Luchtvaartwet). Alleen de kosten gepaard gaande met de aanpassing van de betreffende bestemmingsplannen als gevolg van de aanwijzingsbesluiten zal door de gemeenten zelf gedragen moeten worden (zie artikel 8 van het aanwijzingsbesluit ex artikel 26 Luchtvaartwet). Voorzover nu kan worden overzien zijn er geen procedurefouten gemaakt. De Afdeling bestuursrechtspraak van de Raad van State zal tot vernietiging overgaan als daar gegronde redenen voor zijn en niet omdat zij overspoeld wordt door beroepen. Het toetsingskader van de Raad van State ligt vast in de wet, de jurisprudentie. De wijze waarop de Raad zijn toetsingskader zal hanteren is niet ter inschatting of beoordeling dezerzijds. Het spreekt voor zich dat gevolg wordt gegeven aan de uitspraak van de Raad van State.	 Verkeer en Waterstaat
 KVR10780.xml	 1999	 SP	 Vragen naar aanleiding van het Rapport eigen bijdrage tandheelkundige hulp jeugdige ziekenfondsverzekerden. In dit rapport concludeert de Ziekenfondsraad dat de eigen bijdrage die jongeren bij de tandarts moeten betalen als zij de gebitscontrole hebben overgeslagen, niet werkt. Het stimuleren van jongeren om hun gebit jaarlijks te laten controleren is dus mislukt en de Ziekenfondsraad adviseert om de eigen bijdrage te laten vervallen.	 Wat is uw reactie op de constatering van de Ziekenfondsraad dat de eigen bijdrage die jongeren bij de tandarts moeten betalen als zij de gebitscontrole hebben overgeslagen, niet werkt en daarmee dus aan zijn doel, het stimuleren van jongeren om hun gebit jaarlijks te laten controleren, voorbij schiet? Welke consequenties verbindt u aan de vaststelling van de Ziekenfondsraad dat jeugd uit lagere sociale klassen en in het bijzonder kinderen van Turkse en Marokkaanse afkomst een minder goede mondgezondheid hebben? Bent u met de Raad van mening dat geen financiële drempel moet bestaan voor de jeugd om voor hun 18e hun gebit te laten saneren? Wat is uw reactie op de mening van de Ziekenfondsraad dat de beheerskosten niet opwegen tegen de daartegenover staande baten, dat de saneringskosten in geen verhouding staan tot de totale kosten van deze zorg en de beheerskosten en dat ook zorginhoudelijk de eigen bijdrage niet meer voldoende kan worden onderbouwd? Bent u voornemens de aanbeveling van de Ziekenfondsraad om de eigen bijdrage te laten vervallen op te volgen? Zo neen, waarom niet? Zo ja, per wanneer? Rapport eigen bijdrage tandheelkundige hulp jeugdige ziekenfondsverzekerden, Ziekenfondsraad, juni 1999	 Bijlage ter inzage gelegd bij afdeling Parlementaire Documentatie	 Volksgezondheid, Welzijn en Sport
 KVR10782.xml	 1999	 PvdA	 Vragen naar aanleiding van het afsluiten van een contract door het Nederlandse bedrijf IHC Holland, een dochter van IHC Calland, met het Myanmarese Ministerie van Transport over de levering van een snijkopzuiger (Persbericht IHC Calland, 19 november 1999).	 Hoe beoordeelt u het afsluiten van een contract door het Nederlandse bedrijf IHC Holland, een dochter van IHC Calland, met het Myanmarese Ministerie van Transport over de levering van een snijkopzuiger? Deelt u de mening dat de levering van de snijkopzuiger, ondanks het op het eerste gezicht vreedzame doel waarvoor zij wordt aangeschaft, meewerkt aan het instandhouden van de militaire junta in Myanmar en om die reden verwerpelijk is? In hoeverre is die levering in strijd met nationale of internationale regelgeving? Ziet u redenen en mogelijkheden voor de Nederlandse regering om IHC Holland aan te spreken op dit kennelijke besluit en/of heeft u de beschikking over andere instrumenten waarmee u dit besluit kunt beïnvloeden? In hoeverre bent u bereid op zeer korte termijn over te gaan tot het, waar mogelijk met gelijkgezinde landen, afkondigen van een handels- en investeringsverbod m.b.t. Myanmar? Persbericht IHC Calland, 19 november 1999	 Ik heb kennisgenomen van de krantenberichten over het contract voor de levering van een snijkopzuiger door IHC Caland aan het Ministerie van Transport van Birma. De regering moedigt handel met en investeringen in Birma op geen enkele wijze aan, zolang mensenrechtenschendingen op de huidige schaal voortduren en de terugkeer naar democratie wordt geblokkeerd. Er is op dit moment geen effectieve regelgeving die levering verbiedt. Tot nu toe zijn in het Gemeenschappelijk Standpunt over Birma van de EU als sancties met een economische werking een boycot op afgifte van visa (ook transitvisa) voor de EU aan vertegenwoordigers van het regime en een wapenembargo opgenomen. Dit Gemeenschappelijk Standpunt zal in april 2000 wederom worden bezien. In het licht van de voortdurende mensenrechtenschendingen in Birma blijft Nederland actief streven naar consensus over het opnemen van meer economische sancties in het Gemeenschappelijk Standpunt. Ik spreek regelmatig met Nederlandse bedrijven over de maatschappelijke aspecten van internationaal ondernemen. Zo heb ik ook IHC Caland duidelijk het standpunt van de regering ten aanzien van handel met en investeringen in Birma overgebracht. Daarbij is ook duidelijk gemaakt dat Nederland voorstander is van multilaterale economische sancties.	 Economische Zaken
 KVR10784.xml	 1999	 D66	 Vragen naar aanleiding van het artikel ''Het onderzoek dat verzwegen moest worden'' in HP/De Tijd van 10 december 1999, over een verzwegen onderzoek in opdracht van het Procesmanagement Voortgezet Onderwijs (PMVO) over het studiehuis in de Tweede Fase van het voortgezet onderwijs. Deze vragen dienen ter aanvulling op de eerdere vragen ter zake van het lid Cornielje (Aanh. Hand. II, 1999-2000, nr. 469).	 Kent u het artikel «Het onderzoek dat verzwegen moest worden»? Is dit het onderzoek waar de heer Zunderdorp, voorzitter van het procesmanagement voortgezet onderwijs, in NRC Handelsblad van 24 november jl. naar verwijst als hij zegt dat uit niet gepubliceerd onderzoek is gebleken dat 20% meer leerlingen zouden afvallen in de tweede fase? Had de heer Imelman op 7 september 1998 tijdens het debat «Heimwee naar de HBS» in de Balie te Amsterdam een spreekverbod van het PMVO of is hem op een andere wijze door het PMVO duidelijk gemaakt dat hij zijn onderzoeksresultaten beter kon verzwijgen? HP/De Tijd, 10 december 1999	 Ja. Dit artikel is verschenen naar aanleiding van een pas verschenen boek van prof. Imelman e.a. waarin kritiek wordt geleverd op het studiehuis. Nee. Een dergelijk onderzoek bestaat niet. De heer Zunderdorp is hier verkeerd geciteerd; hij heeft slechts willen verwijzen naar verschillende verwachtingen die hieromtrent in de discussie worden uitgesproken. Nee.	 Onderwijs, Cultuur en Wetenschappen
 KVR10785.xml	 1999	 GroenLinks	 Vragen naar aanleiding van het bericht ''Palestijnse politie arresteert opstellers petitie tegen Arafat'' in de Volkskrant van 29 november 1999.	 Kent u het bericht «Palestijnse politie arresteert opstellers petitie tegen Arafat»? Is het waar dat vier ondertekenaars van de petitie zijn opgepakt, en twee onder arrest staan omdat ze de regering van Arafat bekritiseerden? Zo ja, bent u bereid officieel protest aan te tekenen tegen deze arrestaties? Is het waar dat er tegen acht parlementariërs – medeondertekenaars van de petitie – een procedure in gang is gezet die kan leiden tot opheffing van hun parlementaire onschendbaarheid? Zo ja, hoe beoordeelt u deze gang van zaken? Hoe beoordeelt u op dit moment de mensenrechtensituatie in de Palestijnse gebieden? Is er sprake van een verslechtering sinds uw laatste bezoek? Bent u bereid om de mensenrechtendialoog met de Palestijnse regering te intensiveren? Zo neen, waarom niet? Volkskrant, 29 november 1999	 Ja, dat bericht is mij bekend. De Palestijnse Autoriteit (PA) heeft acht ondertekenaars van de petitie gearresteerd op de grond dat de petitie naar de mening van de PA opruiende taal bevatte en het vredesproces van de hand wees. De PA onderzoekt thans of de petitie kan worden beschouwd als misdaad tegen de staatsveiligheid. Aanvankelijk waren ook twee personen onder huisarrest geplaatst. Dit huisarrest is inmiddels opgeheven. Vermeld zij dat Palestijnse mensenrechtenorganisaties zich in grote lijnen zouden vinden in de kritiek vervat in de petitie. Zij distantieerden zich echter van de toonzetting van het pamflet. Inmiddels hebben verscheidene vooraanstaande leden van de Palestijnse «civil society», waaronder leden van de Palestijnse Wetgevende Raad, een nieuw manifest opgesteld. Bij monde van de Nederlandse vertegenwoordiger bij de Palestijnse Autoriteit te Ramallah is reeds bij de Palestijnse Autoriteit op ministerieel niveau bezorgdheid over deze gang van zaken uitgesproken. De EU zal op zo kort mogelijke termijn bij de PA een demarche uitvoeren waarin zij haar ernstige bezorgdheid over deze zaak zal uitspreken. De acht parlementariërs die de petitie mede hebben ondertekend zijn door de Palestijnse Wetgevende Raad berispt. De voorzitter van de Palestijnse Wetgevende Raad heeft tegenover de Nederlandse vertegenwoordiger te Ramallah bevestigd dat er geen procedure in gang is gezet die kan leiden tot opheffing van hun parlementaire onschendbaarheid. De mensenrechtensituatie in de Palestijnse Gebieden blijft zorgwekkend. Gaarne verwijs ik in dit verband ook naar mijn antwoord op vraag 231 gesteld in het kader van hoofdstuk V van de Rijksbegroting betreffende de mensenrechtensituatie in de Palestijnse Gebieden. Tijdens mijn bezoek aan het Midden Oosten van augustus jl. heb ik in mijn gesprek met president Arafat mijn bezorgdheid uitgesproken over de mensenrechtensituatie in de Palestijnse Gebieden. Mijns inziens is er geen sprake van een algehele verslechtering van de mensenrechtensituatie in de Palestijnse Gebieden sinds dit bezoek. Niettemin acht ik recente ontwikkelingen als de arrestaties van de ondertekenaars van een PA-kritische petitie zorgwekkend. Jazeker.	 Buitenlandse Zaken
 KVR10786.xml	 1999	 GroenLinks	 Vragen over het betalen van belastingen in ontwikkelingslanden door Nederlandse investeerders, naar aanleiding van het bericht ''Drijven op hulp'' in het NRC Handelsblad van 23 november 1999 dat Heineken geen belasting betaalt aan Rwanda.	 Bent u op de hoogte van het artikel «Drijven op hulp»? Kunt u nagaan of het waar is dat Heineken geen belasting betaalt aan Rwanda? Om welke belastingen gaat het? Wat is uw mening hierover gezien het feit dat Rwanda een van de armste landen ter wereld is? Kunt u vragen of er tussen Heineken en Rwanda (eventueel gedurende het voormalige Habyanimana regime) afspraken gemaakt zijn over het betalen van belastingen? Zo ja, hoe luiden deze? Indien er sprake is van een afspraak tussen Rwanda en Heineken omtrent het betalen van belastingen, om welk bedrag gaat het dan op jaarbasis? Is het waar dat Rwanda en Heineken regelmatig overhoop liggen omtrent het betalen van belastingen? Zo ja, heeft de Rwandese regering een klacht over Heineken gedeponeerd bij de Nederlandse Ambassade? Zo ja, hoe luidt deze, en wat is uw reactie hierop? Zijn er, omtrent het niet of minder betalen van belastingen van Nederlandse investeerders in ontwikkelingslanden, al eerder klachten ontvangen van betrokken regeringen? Zo ja, kunt u aangeven om welke bedrijven het gaat? Hoe beoordeelt u, tegen de achtergrond van het debat over verantwoord ondernemen, het feit dat Nederlandse investeerders in ontwikkelingslanden onderhandelen over vrijstellingen van belastingen in ruil voor directe investeringen? NRC Handelsblad, 23 november 1999	 Ja. Voorzover onze informatie strekt, betaalt Heineken alle verplichte belastingen in Rwanda. In 1998 was circa 1/5 van de belastinginkomsten van de Rwandese staat afkomstig van Bralirwa, het bedrijf van Heineken in Rwanda. Voorzover bekend bestaan er geen bijzondere afspraken tussen Heineken en de Rwandese overheid en worden dezelfde regels toegepast als op andere buitenlandse bedrijven, gevestigd in Rwanda. De Rwandese regering heeft nooit een klacht gedeponeerd bij de Nederlandse Ambassade. Voorzover bekend is er geen sprake van een belastinggeschil tussen Heineken en de Rwandese autoriteiten. Zoals in elk land vinden normale consultaties plaats tussen de fiscus van Rwanda en Heineken. Neen. Evenals niet-ontwikkelingslanden willen ontwikkelingslanden een gunstig investeringsklimaat scheppen voor het aantrekken van buitenlandse investeerders.	 Buitenlandse Zaken (BUZA)
 KVR10788.xml	 1999	 CDA	 Vragen naar aanleiding van een bericht in het RTL-nieuws van 19.30 uur op 15 november 1999 over de inzet van politie-surveillanten voor eigenlijke politietaken.	 Bent u op de hoogte van de berichten over de inzet van politie- surveillanten? Was u op de hoogte van de inzet van politie-surveillanten voor eigenlijke politietaken? Zo ja, sinds wanneer? Deelt u de mening dat «een veiliger Nederland» vraagt om een kwalitatief goede (door bevoegde agenten) uitvoering van eigenlijke politietaken? Vindt u dat de inzet van surveillanten voor eigenlijke politietaken ongewenst is? Zo neen, waarom niet? Zo ja, waarom? Deelt u de mening dat deze ongewenste situatie is ontstaan door het tekort aan politieagenten? Zo neen, wat is volgens u dan de oorzaak? Welke maatregelen gaat u treffen om aan de ongewenste situatie een einde te maken? Op welke termijn gaat u deze maatregelen uitvoeren? Deelt u de mening dat surveillanten, bij gebleken geschiktheid moeten kunnen doorstromen? Zo ja, wilt u dat stimuleren? RTL-nieuws 19.30 uur, 15 november 1999	 Ja. De recente berichtgeving is gebaseerd op een onderzoek van de Nederlandse Politiebond (NPB) naar de taakopdracht van surveillanten van politie. Ja, de eerste signalen hebben mij in het voorjaar van 1998 bereikt. Ter toelichting herinner ik aan eerder aan de Kamer verstrekte informatie. In mijn brief van 24 oktober 1997, nummer EA97/U2831, aan de voorzitter van de Tweede Kamer is bericht, dat ik, in samenwerking met het LSOP, medio 1997 een evaluatieonderzoek heb laten verrichten naar het beroepsprofiel van surveillanten. Uit de onderzoeksresultaten is onder meer gebleken dat er een spanningsveld bestaat tussen de invulling van de functie van politiesurveillant door de regiokorpsen enerzijds en de landelijke opleidingseisen anderzijds. Ter voorkoming van misverstand zij overigens opgemerkt dat een surveillant politietaken verricht. Een surveillant heeft de status van executief politieambtenaar en beschikt over algemene opsporingsbevoegdheid. De uniformering is gelijk aan die van andere politieambtenaren. De taakopdracht van surveillanten is echter beperkt. De surveillant verricht taken die naar verwachting geen grote onzekerheid of risico’s met zich brengen, zoals toezicht en controle, opmaken van proces-verbaal van eenvoudige strafbare feiten, verkeersregeling, gericht toezicht en dergelijke. Gezien deze begrensde taakopdracht dragen surveillanten, behoudens expliciete toestemming mijnerzijds, geen vuurwapen. Ik ben tot op heden zeer terughoudend met het verstrekken van deze toestemming. De resultaten van het evaluatieonderzoek zijn benut in het kader van de herziening van het politieonderwijs waarbij ook voor de andere functies bij de Nederlandse politie gekeken zal worden naar de functie- en beroepsprofielen. Over het toekomstig politieonderwijs heb ik u bij brief van 11 november 1999, nr. EA99/U89315;802547/599/GBJ, geïnformeerd. In het kader van de afspraken vanuit het Regeerakkoord wordt de sterkte van de politie uitgebreid met 3.000 politieambtenaren. De invulling hiervan zal plaatsvinden op het niveau van zowel agent als surveillant. Surveillanten leveren een grote bijdrage aan de veiligheid op straat en daarmee aan een «veiliger Nederland». Surveillanten dienen overeenkomstig hun beperkte taakopdracht te worden ingezet. De inzet van surveillanten voor risicovolle taken acht ik ongewenst en derhalve voorbehouden aan agenten van politie. Neen. Uit het eerdergenoemde onderzoek is mij bekend dat er meerdere oorzaken zijn aan te geven. In het evaluatieonderzoek wordt naast het tekort aan agenten ook het ambitieniveau van de gemiddelde surveillant genoemd. De taakopdracht van de surveillant is, zoals ik hiervoor reeds heb aangegeven, steeds begrensd geweest. De feitelijke inzet van surveillanten is een verantwoordelijkheid van de korpsbeheerder. Daar waar een korpsbeheerder een ruimere taakopdracht aan de surveillant wenst te geven, doet zich ook de vraag voor of de opleiding en uitrusting van de surveillant toereikend is. Naar aanleiding van het nu bekend geworden onderzoek van de NPB zal ik bij de korpsbeheerders opnieuw de aandacht vragen voor de beperkte taakopdracht van surveillanten. Daarnaast wordt in het kader van het toekomstig politieonderwijs onderzoek verricht naar de beroepsprofielen van de politiemedewerkers. Dit onderzoek moet leiden tot een nauwkeurige beschrijving van de kerntaken van de politiemedewerkers zodat de opleiding zowel qua inhoud als qua vorm afgestemd is op wat in de praktijk noodzakelijk wordt geacht. De resultaten van het NPB-onderzoek zal ik daarbij meenemen. De rechtspositie bepaalt dat de surveillant van politie kan worden aangesteld voor minimaal twee en maximaal zes jaren. Indien voor deze vorm wordt gekozen, bestaat daarna de mogelijkheid een aanstelling in vaste dienst te verlenen. Hiertoe is de korpsbeheerder bevoegd. In de praktijk vindt deze aanstelling ook feitelijk plaats, veelal als onderdeel van een op regionaal niveau vastgesteld loopbaanbeleid. Gezien deze praktijk is een bijzondere stimulans van mijn zijde overbodig en derhalve nu niet aan de orde.	 Binnenlandse Zaken en Koninkrijksrelaties
 KVR10789.xml	 1999	 PvdA	 Vragen naar aanleiding van een artikel in Het Parool van 22 november 1999 over het feit dat de alarmcentrale van de Amsterdamse brandweer niet millenniumbestendig is.	 Heeft u kennis genomen van het feit dat de alarmcentrale van de Amsterdamse brandweer niet millenniumbestendig is? Klopt het dat de Amsterdamse brandweer afhankelijk is van door het ministerie van Binnenlandse Zaken aan te leveren software? Zo ja, wanneer wordt deze software aangeleverd? Welke meldkamers van brandweerkorpsen in andere regio’s hebben ook met deze problematiek te kampen? Zijn de meldkamers van alle brandweerkorpsen in Nederland op 31 december 1999 millenniumbestendig? Hebben de meldkamers van alle brandweerregio’s noodscenario’s klaar liggen en oefeningen gehouden? Zijn de andere vitale functies van de brandweerkorpsen rond de eeuwwisseling millenniumbestending? Het Parool, 22 november 1999	 Ja. Het niet volledig millenniumbestendig zijn van de alarmcentrale van de regionale brandweer Amsterdam en Omstreken betreft één onderdeel binnen deze alarmcentrale. Dit onderdeel is het meldkamersysteem (ARBAC). De software van het meldkamersysteem is medio 1999 getest en millenniumbestendig bevonden. Eind september 1999 bleek dat, in geval van een z.g. systeem-crash, er na de jaarwisseling een probleem kan optreden. Dit probleem is recentelijk verholpen. De aangepaste software is grondig getest en is door de leverancier die in opdracht van Binnenlandse Zaken en Koninkrijksrelaties het onderhoud aan de ARBAC-software verricht ondertussen verspreid naar alle regio’s die ARBAC gebruiken. Na installatie van deze software (gepland in week 49) zal het probleem verholpen zijn. Het ARBAC-systeem is in gebruik bij 17 van de 39 brandweerregio’s. Daar het een generiek probleem betrof hebben al deze regio’s hetzelfde probleem met ARBAC. De overige brandweerregio’s gebruiken ARBAC niet en kennen dit probleem daarom niet. Ja, alle vitale (landelijke) systemen in de meldkamers zijn getest en millenniumbestendig bevonden. Aan de hand van de vanuit de regio’s verkregen informatie kan deze vraag bevestigend beantwoord worden. Aan de hand van de uit het land verkregen informatie zijn de vitale functies van de brandweerkorpsen gewaarborgd tijdens en na de millenniumwisseling.	 Grote Steden- en Integratiebeleid (GSI) Binnenlandse Zaken en Koninkrijksrelaties (BZK)
 KVR1079.xml	 1995	 GroenLinks	 De vragen betreffen de uitsluiting van mannen van het recht op kinderopvang in de CAO in de metaal- en elektrotechnische industrie.	 Sluit de CAO voor de metaal- en elektrotechnische industrie, mannen uit van het recht op door de werkgever gesubsidieerde kinderopvang? Zendt deze CAO niet een verkeerd signaal uit in die zin dat de zorg voor kinderen automatisch bij vrouwen gelegd wordt? Is de CAO daarom in strijd met het emancipatiebeleid? Bent u bereid te bevorderen dat regelingen voor kinderopvang en ouderschapsverlof in alle bedrijven openstaan voor beide ouders? De Volkskrant, 12 januari en, 13 januari 1995	 Ja. Hierbij zij overigens aangetekend dat in het besluit tot algemeen verbindend verklaring van de betreffende CAO voor de periode 1993/1994 ten aanzien van de onderhavige kinderopvangregeling opgenomen) in een voetnoot erop is gewezen dat een dergelijke afwijking van het verbod van onderscheid tussen mannen en vrouwen alleen is toegestaan als aan de daaraan in artikel 1637ij BW, vierde lid, gestelde voorwaarden is voldaan. Speerpunt van het emancipatiebeleid is onder meer herverdeling van onbetaalde arbeid en in samenhang daarmee vergroting van de zorgverantwoordelijkheid van mannen. Artikel 1637ij BW verbiedt onderscheid tussen mannen en vrouwen bij de arbeidsvoorwaarden. Het vierde lid van dit artikel staat echter afwijking van dit verbod toe als daarmee beoogd wordt vrouwen in een bevoorrechte positie te plaatsen teneinde feitelijke ongelijkheden op te heffen en het onderscheid in een redelijke verhouding staat tot het beoogde doel. De bevoorrechting moet worden bee¨indigd als de ongelijkheid is opgeheven. Aan de Commissie gelijke behandeling van mannen en vrouwen bij de arbeid werd een aantal malen verzocht om een oordeel over een kinderopvangregeling die voorrang gaf aan vrouwen. De Commissie constateert in deze gevallen dat het een feit van algemene bekendheid is dat vrouwen in verband met de noodzakelijke verzorging van (jonge) kinderen vaker afzien van (voortzetting van) een (volledig) dienstverband dan mannen. Als blijkt dat vrouwen, die (willen) werken bij de arbeidsorganisatie die de voorgelegde voorkeursbehandeling toepast, zich in dit opzicht niet onderscheiden van vrouwen in het algemeen is er, concludeert de Commissie, sprake van voor de toepassing van de WGB relevante feitelijke ongelijkheden. Vervolgens beoordeelt de Commissie of de voorgelegde regeling geschikt is voor en in een redelijke verhouding staat tot het ermee beoogde doel. Een regeling die alleen een financie¨le tegemoetkoming verstrekte en het aan de werkneemsters zelf overliet om een kinderdagverblijfplaats te zoeken, achtte de Commissie niet geschikt voor het doel, omdat daarmee geen bijdrage wordt geleverd aan opheffing van het tekort aan kinderopvangplaatsen (oordeel 371-91-80, 5 december 1991). Wel geschikt voor het door de arbeidsorganisatie beoogde doel achtte de Commissie een regeling op grond waarvan vrouwelijke werknemers gebruik konden maken van deels door de werkgever gesubsidieerde kinderopvangvoorzieningen. Bij de toetsing of sprake was van een redelijke verhouding tussen middel en doel gaf de Commissie in dit oordeel onder meer als haar mening, dat van een werkgever op grond van de WGB niet kan worden verwacht dat hij zijn arbeidsvoorwaarden afstemt op het feit dat vrouwen van mannelijke personeelsleden met hetzelfde knelpunt worden geconfronteerd als vrouwelijke personeelsleden (oordeel 519-92-56, 7 oktober 1991). Achtergrond van een CAO-bepaling die vrouwelijke werkneemsters bevoorrecht bij het bieden van kinderopvang is dus niet, dat de zorg voor kinderen automatisch bij vrouwen wordt gelegd. Het gaat om een – tijdelijke – voorkeursbehandeling met als doel om te voorkomen dat, zolang de mogelijkheden tot kinderopvang (nog) onvoldoende zijn voor alle belangstellenden, vooral de arbeidsmarktparticipatie van vrouwen daardoor nadelig wordt beı¨nvloed. Dat laat onverlet dat een doelstelling van emancipatiebeleid blijft het realiseren van herverdeling van onbetaalde arbeid tussen vrouwen en mannen en in samenhang daarmee vergroting van de zorgverantwoordelijkheid van mannen. Met het oog daarop is het beleid van de overheid erop gericht om de mogelijkheden tot combinatie van betaalde en onbetaalde arbeid voor ieder, zowel mannen als vrouwen, te bevorderen. Het vrijmaken van middelen in het arbeidsvoorwaardenoverleg ten behoeve van het bieden van kinderopvangvoorzieningen aan werknemers is een aangelegenheid van sociale partners. Naar mate deze ontwikkelingen gunstiger verlopen zal toepassing van voorkeursbehandeling van vrouwen minder nodig behoeven te zijn. In het licht van deze overwegingen ben ik van mening dat de betreffende CAO-bepaling, althans in de gegeven omstandigheden, niet strijdig is met het emancipatiebeleid. Regelingen voor ouderschapsverlof moeten op grond van artikel 1638oo van het Burgerlijk Wetboek openstaan voor alle werknemers, mannen en vrouwen. Afwijking daarvan is niet toegestaan. Voor wat betreft de kinderopvang is het niet mijn voornemen om de mogelijkheid tot voorkeursbehandeling van vrouwen neergelegd in de wetgeving inzake gelijke behandeling van mannen en vrouwen (WGB), uit deze wetgeving te schrappen. Bij twijfel of een bepaling die vrouwen bevoorrecht in overeenstemming is met de eisen van de WGB kan aan de Commissie gelijke behandeling om een oordeel daarover worden gevraagd. Wel zal het beleid tot verruiming van de kinderopvang worden voortgezet, zoals vastgelegd in het regeerakkoord. Zo wordt in het kader van het 40 000-banenplan beoogd om tevens werk te scheppen in de kinderopvang.	 Sociale Zaken en Werkgelegenheid
 KVR10795.xml	 1999	 D66	 Vragen naar aanleiding van het bericht in VNG-magazine van 19 november 1999 ''Over tien jaar is er geen iepenboom meer over''.	 Kent u het bericht «over tien jaar is er geen iepenboom meer over»? Is het waar dat, zoals het Iepenberaad constateert, in 1990 4000 iepen, in 1995 40 000 en in 1998 80 000 iepen sneuvelden? En klopt hun verwachting dat dit jaar 100 000 iepen zullen sneuvelen? Hebben gemeenten en provincies voldoende mogelijkheden en middelen om de iepziekte te bestrijden? Is er voldoende coördinatie en samenwerking tussen de diverse overheden om tot een doelmatige bestrijding te komen? Erkent u de cultuur-historische betekenis van deze boomsoort? Bent u bereid om nadere maatregelen te nemen om te voorkomen dat het voortbestaan van deze typische Hollandse boomsoort verder wordt bedreigd? Zo ja, welke instrumenten wilt u daarvoor inzetten? VNG-magazine, 19 november 1999	 Ja. De uitvalcijfers die het Iepenberaad hanteert zijn gebaseerd op gegevens van gemeenten en andere belanghebbenden. Ik heb geen reden om te twijfelen aan de juistheid van deze gegevens. De verplichting tot het opruimen van zieke bomen is door veel gemeenten vastgelegd in de Algemene Plaatselijke Verordening. De Vereniging Nederlandse Gemeenten (VNG) heeft hierin een belangrijke coördinerende rol gespeeld. Voorts zijn per provincie coördinatoren voor de bestrijding van de iepenziekte aangewezen. Mijn conclusie is dat gemeenten over een voldoende (wettelijk) instrumentarium beschikken. De coördinatie en samenwerking tussen de belanghebbenden kan worden geoptimaliseerd. Het is daarom dat mijn ministerie het Iepenberaad voor de periode april 1998–april 2000 een subsidie heeft verstrekt, gericht op het stimuleren van de coördinatie en samenwerking tussen andere overheden op het gebied van de bestrijding van de iepziekte. Zo is in enkele provincies gestart met het instellen van een betaalde vorm van ziektebestrijding (Iepenwacht) om de bestrijding op provinciaal niveau te verbeteren. In bepaalde situaties, bijvoorbeeld langs de grachten in grote steden, vertegenwoordigt de iep inderdaad een cultuurhistorisch belang. De ervaring leert dat in die situaties de bescherming van deze beplantingen op lokaal niveau een hoge prioriteit heeft. De overheid heeft het beleid met betrekking tot de iepziekte in 1990 overgedragen aan lagere overheden als provincies en gemeenten. Ik voorzie vanuit mijn ministerie geen inzet van instrumenten anders dan gericht op het stimuleren van coördinatie en samenwerking tussen deze lagere overheden.	 Landbouw, Natuurbeheer en Visserij
 KVR10796.xml	 1999	 SGP	 	 Bent u op de hoogte van het urgente huisvestingsprobleem van het Zijdemuseum te Grijpskerke (gemeente Veere)? Erkent u het unieke karakter van dit museum, dat met zijn collecties en educatieve programma’s zowel nationale als internationale belangstelling trekt? Deelt u de zienswijze dat het museum ook in het kader van de plattelandsvernieuwing een belangrijke functie heeft, om welke reden een subsidie is toegekend in het kader van de Subsidieregeling eenmalige projecten plattelandsvernieuwing en agrarisch natuurbeheer? Is u bekend, dat mede ten gevolge van het bedoelde huisvestingsprobleem een deel van de gelden die toegekend zijn in het kader van genoemde subsidieregeling nog niet is aangewend en ook niet zal kunnen worden aangewend voor uitbreiding van de collectie? Bent u in het licht van het bovenstaande bereid om zo spoedig mogelijk in samenspraak met het lokaal en provinciaal bestuur te zoeken naar financiële middelen om het urgente huisvestingsprobleem van het museum te helpen oplossen en daarmee de toekomst van het museum, dat gelet op het sinds 1996 zeer sterk toegenomen bezoekersaantal in een behoefte voorziet, veilig te stellen?	 Ja. Het museum heeft interessante collecties en educatieve programma’s die veel belangstelling trekken. De Subsidieregeling eenmalige projecten plattelandsvernieuwing en agrarisch natuurbeheer heeft tot doel de stimulering van vernieuwende projecten voor het landelijk gebied. In dit kader is eind 1998 een bijdrage toegekend aan het Zijdemuseum. De provincie Zeeland heeft mij daartoe positief geadviseerd. Ja. De einddeclaratie is momenteel in behandeling. Een deel van de oorspronkelijke aanvraag is daarin niet opgenomen omdat die niet is uitgevoerd. Het zoeken naar financiële middelen voor het huisvestingsprobleem is de verantwoordelijkheid van het Zijdemuseum zelf. Door de Staatssecretaris van Onderwijs, Cultuur en Wetenschappen kan niet worden gesubsidieerd in deze kosten. Wel staan andere – op musea gerichte – subsidiemogelijkheden open bij de Mondriaan Stichting te Amsterdam Inmiddels is het museum er (tijdig) op gewezen dat in het kader van de komende Cultuurnota, mits nog voor 15 december 1999 ingediend, een beroep kan worden gedaan op de financiële middelen die de Staatssecretaris van Onderwijs, Cultuur en Wetenschappen voor de uitvoering van deze nota ter beschikking staan.	 Landbouw, Natuurbeheer en Visserij
 KVR10797.xml	 1999	 PvdA	 Vragen naar aanleiding van het bericht ''Shell maakt zonnecellen voordeliger in Duitsland'' in Trouw van 17 november 1999 over de subsidies van de Duitse overheid voor de bouw van een zonnecellenfabriek van Shell.	 Kent u het recente bericht over de subsidies van de Duitse overheid voor de bouw van een zonnecellenfabriek van Shell? Hoe beoordeelt u in het kader van de vrije mededinging binnen de Europese Unie het geven van dergelijke subsidies in het algemeen en die in het genoemde bericht in het bijzonder? In hoeverre strookt het geven van deze subsidie met het beleid dienaangaande binnen de Europese Unie? Was het geven van subsidie van de Duitse overheid ten behoeve van een zonnecellenfabriek in Gelsenkirchen een reden voor de vestiging van de fabriek daar en niet elders in de Europese Unie? Was het uitblijven van subsidie van de Nederlandse overheid een reden dat de uitbreiding van de Shell-vestiging in Helmond achterwege bleef? Is de Nederlandse overheid in het algemeen terughoudender dan de Duitse overheid met het financieel ondersteunen van bedrijven binnen haar eigen landsgrenzen? Zo ja, in hoeverre brengt dit Nederlandse bedrijven in een nadeliger concurrentiepositie? In hoeverre acht u het u ter beschikking staande instrumentarium adequaat om technologisch hoogstaande investeringen voor Nederland, in verhouding tot het gehanteerde instrumentarium elders in Europa, te bevorderen dan wel te behouden? Acht u het noodzakelijk en bent u bereid om met uw Duitse collega over bovenstaande kwestie in overleg te treden en deze zo nodig op Europees niveau aan de orde te stellen? «Shell maakt zonnecellen voordeliger in Duitsland», in Trouw, 17-11-1999	 Ja. Volgens mijn informatie betreft het hier een subsidie die in het kader van een door de Europese Commissie goedgekeurde Duitse regeling is gegeven, namelijk de regeling «Energieforschung und Energietechnologien». Ook in Nederland bestaan subsidieregelingen op het gebied van milieu en energie, zoals bijvoorbeeld het Besluit Subsidies Economie, Ecologie en Technologie (E.E.T.) en het Besluit Subsidies Energieprogramma’s (B.S.E.). In het algemeen ben ik een voorstander van het terugdringen van steun aan de industrie. Ik heb dat ook herhaaldelijk in Brussel tijdens Industrieraden benadrukt. Vooral de steun aan individuele bedrijven moet worden teruggedrongen met het oog op de schadelijke gevolgen voor de mededinging. Hiervoor is een streng steuncontrolebeleid door de Europese Commissie noodzakelijk. De Europese Commissie bepaalt de criteria waaraan steun moet voldoen om goedgekeurd te kunnen worden. Er zijn gebieden die mede als gevolg van marktimperfecties voor steun in aanmerking komen. Het gaat hier met name om steun aan onderzoek en ontwikkeling, milieu en energie. Shell is afdoende op de hoogte van de mogelijkheden die het Nederlandse instrumentarium biedt. Het bedrijf heeft om haar moverende redenen gekozen voor Gelsenkirchen als vestigingsplaats. Nederland blijft de hoofdlocatie voor Shell-Solar. Zo is onlangs het internationale hoofdkwartier naar Amsterdam verplaatst. Tevens vindt hier de R&D plaats. Over de investering in Gelsenkirchen is destijds overleg gevoerd tussen Shell en EZ, omdat de gebruikte technologie grotendeels met Nederlandse subsidiesteun is ontwikkeld. Over het gebruik van die technologie in Duitsland zijn toen schriftelijke afspraken gemaakt. Zo zal in Duitsland ontwikkelde kennis weer in Nederland worden toegepast. Verwacht wordt dat er op deze wijze synergievoordelen behaald kunnen worden met de aanwezige kennisinfrastructuur in de omgeving (TU-Eindhoven, Philips e.a.). Tevens leveren de fabrieken in Gelsenkirchen en Helmond over en weer halffabrikaten aan elkaar uit. In het 7 e steunoverzicht van de Europese Commissie wordt een overzicht gegeven van steun die door de Europese Commissie is goedgekeurd, hetzij als individuele steun hetzij als regeling. Hieruit blijkt dat Nederland relatief (Euro/werknemer) minder steun geeft aan de industrie dan Duitsland. Hierbij moet echter rekening gehouden worden met het feit dat de nieuwe deelstaten in Duitsland vanwege hun economische achterstand nog steeds een aanzienlijk deel van deze steun ontvangen. Het subsidie-instrumentarium draagt ten dele bij aan de verbetering van het vestigingsklimaat, maar het is slechts één van de vele factoren die de vestigingskeuze van een bedrijf bepaalt. De beschikbaarheid van gekwalificeerd personeel, kapitaal en bedrijfsterreinen en het kennisklimaat zijn de belangrijkste factoren die het vestigingsklimaat van Nederland bepalen. Het mij ter beschikking staande instrumentarium acht ik adequaat. Mij is niet gebleken dat bedrijven alleen om de beschikbaarheid van subsidieregelingen voor onderzoek en ontwikkeling, milieu en/of energie Nederland hebben verlaten, hetzij zich alleen om die reden in Nederland gevestigd hebben. Nee, omdat het hier een door de Europese Commissie goedgekeurde regeling betreft, ben ik niet voornemens hierover contact op te nemen met mijn Duitse collega.	 Economische Zaken
 KVR10798.xml	 1999	 VVD	 Vragen naar aanleiding van een artikel in het Fiancieele Dagblad van 6 november 1999 over twee maatregelen van de Europese Commissie met betrekking tot de ontwikkeling van e-commerce in Europa, die mogelijk een voorspoedige ontwikkeling van e-commerce in Europa belemmeren.	 Is de regering bekend met het mogelijk schadelijk effect van twee maatregelen van de Europese Commissie met betrekking tot de ontwikkeling van e-commerce in Europa? Kunnen de twee in de noot genoemde maatregelen zorgen voor verwarring voor consument en producent en daarom niet bijdragen aan de verdere ontwikkeling van de Europese markt? Kunnen de twee genoemde maatregelen een voorspoedige ontwikkeling van E-commerce in Europa belemmeren en daarmee schadelijk zijn voor de concurrentiepositie van het Europese bedrijfsleven? Kan de regering aangeven welke wijzigingen zij nodig acht in de huidige voorstellen van de Europese Commissie zodat de handel in e-commerce niet belemmerd wordt in Europa? Is de regering bereid om de daartoe benodigde maatregelen te nemen? Volgens het Financieele Dagblad van 6 november 1999 gaat het hierbij om het van toepassing verklaren van het Verdrag van Brussel op contracten gesloten via Internet en het van toepassing verklaren van het Verdrag van Rome van 1980 op on-line transacties. Terwijl in de voorgestelde richtlijn inzake de juridische aspecten van elektronische handel het «land van oorsprong» principe van toepassing wordt verklaard op on-line transacties, wijken deze twee nieuwe maatregelen hier weer van af	 Neen. Er spelen op het gebied van electronic commerce binnen de Europese Unie verschillende ontwikkelingen, waarvan er twee voor het juridisch kader voor electronic commerce van groot belang zijn. Allereerst is er een voorstel voor een richtlijn die bepaalde juridische aspecten van electronic commerce regelt. Daarnaast wordt momenteel gewerkt aan het omzetten van twee bestaande verdragen op het gebied van het internationaal privaatrecht in Europese verordeningen. De richtlijn electronic commerce beoogt een wettelijk kader te scheppen voor de elektronische markt die zich in de interne markt afspeelt. Dit wettelijk kader is aanvullend aan reeds bestaande communautaire bepalingen, die gevolgen hebben voor de elektronische handel, zoals de richtlijn verkoop op afstand. De richtlijn electronic commerce heeft betrekking op de positie van zogenaamde serviceproviders, en heeft invloed op de relaties tussen ondernemers onderling én op de relaties tussen ondernemingen en consumenten. De richtlijn bevat in het bijzonder, maar niet uitsluitend, regels van publiekrechtelijke aard. Een van de leidende beginselen van het richtlijnvoorstel is het zogenaamde country of origin-beginsel. Dit betekent dat een aanbieder zich moet houden aan het recht van het land waar hij is gevestigd en dat lidstaten de vrijheid van aanbieders gevestigd in een andere lidstaat om diensten van de informatiemaatschappij te verrichten niet mogen beperken. De rechtsgevolgen van overeenkomsten zijn in het algemeen uitgesloten van de richtlijn, zodat op dit punt de bestaande regels van internationaal privaatrecht blijven gelden. De omzetting van de twee verdragen op het gebied van het internationaal privaatrecht betreft het op 27 september 1968 te Brussel tot stand gekomen Verdrag betreffende de rechterlijke bevoegdheid en de tenuitvoerlegging van beslissingen in burgerlijke en handelszaken (herzien in 1978, 1988 en 1992) en het op 19 juni 1980 te Rome tot stand gekomen Verdrag inzake het recht dat van toepassing is op verbintenissen uit overeenkomst. De Europese Commissie bestudeert momenteel de mogelijkheid om bij de omzetting van genoemde verdragen tegelijkertijd bijzondere regels inzake on-line gesloten overeenkomsten zowel tussen ondernemers als met consumenten op te nemen. Het spreekt voor zich dat de uitkomsten van de onderhandelingen over de richtlijn electronic commerce enerzijds en die van de twee verordeningen anderzijds, niet tegenstrijdig aan elkaar mogen zijn. Als de richtlijn electronic commerce enerzijds, en de twee verordeningen anderzijds niet met elkaar in overeenstemming zouden zijn, zou dat inderdaad verwarring scheppen, wat de ontwikkeling van electronic commerce in de EU niet ten goede zou komen. Daarom moet ernaar worden gestreefd dat genoemde instrumenten in onderling verband bezien een helder en evenwichtig juridisch kader tot stand brengen. Zoals hierboven is weergegeven, kan verwarring de groei van electronic commerce in Europa belemmeren. Naast het scheppen van een helder regelgevend kader is het ook zaak een evenwichtige afweging te maken tussen de belangen van aanbieders en afnemers op Internet. Hierbij zijn de richtlijn electronic commerce en de conceptverordeningen niet los van elkaar te zien. Bij de besluitvorming over de richtlijn electronic commerce is bepaald, dat de richtlijn, met inachtneming van het doel daarvan – een interne markt voor electronic commerce tot stand te brengen –, zoveel mogelijk het bestaande systeem van het internationaal privaatrecht in stand laat. Dit is conform het Nederlandse standpunt. Op deze manier ontstaat namelijk een situatie waarin on-line «vraagstukken» zoveel mogelijk op gelijke wijze behandeld worden als off-line vraagstukken. Dit schept een «level playing field» en duidelijkheid voor zowel de aanbieder als de ontvanger. Zoals reeds eerder opgemerkt, dient de uitkomst van de onderhandelingen over de omzetting van de twee ipr-verdragen in verordeningen aan te sluiten op hetgeen in de richtlijn electronic commerce is bepaald, te weten het bedrijfsleven in staat te stellen profijt te trekken uit de voordelen van de Interne Markt. Ook in de verordeningen is het van belang te komen tot een helder en evenwichtig juridisch kader waarin een goede balans bestaat tussen de belangen van aanbieders en afnemers op het Internet.	 Economische Zaken (EZ)
 KVR10799.xml	 1999	 PvdA	 Vragen over problemen met de Apachehelikopters van de vliegbasis Gilze-Rijen, naar aanleiding van een bericht in BN/Stem van 12 november 1999.	 Heeft u kennisgenomen van de problemen met de Apachehelikopters van de vliegbasis Gilze-Rijen? Zijn er, behalve met de staartrotor, ook problemen met de versnellingsbakken? Zo ja, welke? Wat zijn de gevolgen voor de inzetbaarheid van de tactische helikoptergroep? Is de aflevering van de nieuwe AH-64D’s, zoals afgesproken, in september 1999 hervat? Zo neen, is het bereiken van de Fully Operational Capble status in 2003 nog steeds haalbaar? Welke gevolgen heeft een mogelijke vertraging bij de aflevering van nieuwe Apachehelikopters voor de voortgang van de invoering van de luchtmobiele brigade? BN/Stem, 12 november 1999	 Ja. Nederland least thans twaalf helikopters van het type Apache AH-64A van de Verenigde Staten. Het probleem met de staartrotor wordt veroorzaakt door een ondeugdelijk koppelstuk van de aandrijfas van de staartrotor van dit toestel. Helikopters van het type Apache AH-64D kennen dit probleem niet. Van de dertig bestelde Apache-D helikopters zijn er inmiddels zeven geleverd. De problemen met de versnellingsbak worden veroorzaakt door twee koppelingen in de hoofdtandwielkast. In de hoofdtandwielkast van alle versies van de Apache AH-64 bevinden zich twee koppelingen, waarvan de maximale gebruiksduur om veiligheidsredenen is teruggebracht van 4500 naar 1000 vlieguren. Tien van de twaalf geleasde Apache AH-64A helikopters beschikken over hoofdtandwielkasten die al meer dan 1000 vlieguren hebben gemaakt. De Apache AH-64D helikopters hebben dit aantal vlieguren voorlopig nog niet bereikt. Tegen de tijd dat deze toestellen de grens van 1000 vlieguren bereiken, zijn de problemen met de hoofdtandwielkast waarschijnlijk opgelost. Vanwege de geschetste problemen geldt voor de twaalf helikopters van het type Apache AH-64A een vliegverbod. Dit beperkt de inzetbaarheid van de Apache AH-64’s van de Tactische Helikoptergroep (THG). Als gevolg hiervan zijn verschillende oefeningen van de THG, al dan niet samen met de Luchtmobiele brigade, voor de eerste helft van 2000 afgelast. De vliegvaardigheid op dit type toestel kan in beperkte mate worden onderhouden door gebruik te maken van Amerikaanse simulatoren in Duitsland. De Koninklijke luchtmacht heeft desgevraagd extra simulatorcapaciteit toegewezen gekregen. De Apache AH-64D kan voorshands zonder beperkingen worden ingezet. Dit type wordt thans voornamelijk voor opleiding ingezet. Tot midden 2000 kunnen de opleidingen van Nederlandse vliegers in de Verenigde Staten gewoon doorgaan, en daarmee ook de conversie van de Apache AH-64A naar de AH-64D. Ja, de aflevering van helikopters van het type Apache AH-64D is inmiddels hervat. Het volledig operationeel worden van de luchtmobiele brigade en de THG wordt, voorzover het de Apaches betreft, hoofdzakelijk bepaald door de invoering van de AH-64D. Ondanks de opgelopen vertraging verzekert de fabrikant dat de laatste Apaches, volgens plan, in 2002 worden afgeleverd. De «Fully Operational Capable»-status van de THG kan dan ook nog steeds midden 2003 een feit zijn. In januari 2000 zal ik u met de 16e halfjaarlijkse rapportage «Oprichting Luchtmobiele brigade» opnieuw op de hoogte brengen van de stand van zaken.	 Defensie (DEF)
 KVR1080.xml	 1995	 CDA	 De vragen betreffen de gevolgen van de uitstoot van dioxine in Lathum voor de gezondheid van de inwoners.	 Kent u het bericht over de minder goede gezondheidstoestand van de inwoners van de kern Lathum? Is de dioxine-uitstoot in genoemd dorp volgens de Stichting Gezondheidszorg en Milieu vijftig keer hoger dan verantwoord? Heeft burgemeester K. Post van Angerlo diverse keren aangedrongen op een gedegen onderzoek naar de dioxine-uitstoot in Lathum? Bent u bereid in overleg met betrokken overheidsinstanties zo’n onderzoek te entameren?	 	 Volksgezondheid, Welzijn en Sport
 KVR10800.xml	 1999	 PvdA	 Vragen naar aanleiding van het bericht ''KPN wil scholen computers geven'' in het tijdschrift Computable van 12 november 1999.	 Kent u het bericht «KPN wil scholen computers geven»? Bent u bereid om het voortouw te nemen in het ontplooien van de initiatieven waar de heer P. Smits naar verwezen heeft? Hoe zouden ook andere bedrijven bij de activiteiten kunnen worden betrokken? Zou een dergelijk initiatief kunnen verlopen via reeds bestaande kanalen waarlangs tweedehands computers naar de scholen gaan? Zo neen, waarom niet? Zou het strijden met het convenant over sponsoring? Zo neen, waarom niet? Bent u bereid om, mocht een dergelijk initiatief concreet gestalte krijgen, te streven naar landelijke dekking, zodat er geen grote verschillen ontstaan in beschikbaarheid van computers in het voortgezet onderwijs? Zo neen, waarom niet? Computable, 12 november 1999	 Ja. Op dit moment ben ik in gesprek met het Nederlandse bedrijfsleven over de mogelijkheden op dit terrein. Ik zal u in het voorjaar op de hoogte brengen van de resultaten. Het convenant over sponsoring is een geaccepteerd kader voor de samenwerking tussen bedrijfsleven en onderwijs dat bij de verdere uitwerking van initiatieven op ICT terrein houvast kan bieden. De organisatievorm is mede afhankelijk van de wensen en mogelijkheden van het bedrijfsleven. Waar mogelijk en efficiënt zal aangesloten worden bij reeds bestaande kanalen. Het gaat hierbij om samenwerking tussen bedrijfsleven en het onderwijsveld. In de gesprekken die ik met het bedrijfsleven voer, is mijn insteek dat bij eventuele landelijke initiatieven alle scholen in beginsel in gelijke mate hiervan kunnen profiteren.	 Onderwijs, Cultuur en Wetenschappen (OCW)
 KVR10801.xml	 1999	 PvdA	 Vragen naar aanleiding van het initiatief van de raad van de gemeente Enschede om zwangere gemeenteraadsleden tijdelijk te laten vervangen.	 Bent u op de hoogte van het initiatief van de raad van de gemeente Enschede om zwangere gemeenteraadsleden tijdelijk te laten vervangen? Kunt u de Kamer informeren over de bestaande juridische mogelijkheden voor een dergelijke raadsverordening? Acht u het wenselijk dat vervangers ook tijdens plenaire vergaderingen van de gemeenteraad mogen spreken? Bent u bereid om in overleg met (andere) gemeenten te treden en er bij hen op aan te dringen eveneens tijdelijke vervangingsregelingen voor zwangere gemeenteraadsleden tot stand te brengen? Ziet u mogelijkheden om de tijdelijke vervanging ook mogelijk te maken voor leden van de Staten-Generaal en Provinciale Staten? Bent u voornemens hieraan in het aanstaande wetsvoorstel over zwangerschaps- en bevallingsverlof aandacht te besteden? Zie o.a. VNG-magazine, 15 oktober 1999 Volgens de toezegging van staatssecretaris Kohnstamm, Handelingen Eerste Kamer 1995–96, pag. 1162–63	 Naar aanleiding van de berichten in de media is door het ministerie van Binnenlandse Zaken en Koninkrijksrelaties aan het gemeentebestuur van Enschede gevraagd hoe de vervanging van raadsleden tijdens het zwangerschapsverlof precies gestalte is gegeven. Daarbij is gevraagd met name aandacht te besteden aan de rechtspositionele en kiesrechtelijke aspecten van dit onderwerp. Bij brief van 3 november 1999 heeft dit gemeentebestuur mij de verordening op de vaste commissies van advies toegezonden (bijgevoegd) . In artikel 8a van deze verordening is geregeld dat raadsleden in vaste commissies van advies aan het college van burgemeester en wethouders gedurende maximaal 16 weken wegens zwangerschap kunnen worden vervangen door een tijdelijk plaatsvervangend commissielid. Als vervanger kunnen slechts personen worden benoemd, die voorkomen op de kandidatenlijst van de betreffende politieke partij voor de laatstgehouden raadsverkiezingen. In dit verband is van belang dat enige jaren geleden een aanvulling van de Grondwet (kamerstukken II, 1994/95, 23 798, nr. 2), die een wettelijke regeling inzake tijdelijke vervanging wegens zwangerschap en bevalling van leden van Eerste en Tweede Kamer, provinciale staten en gemeenteraden mogelijk maakte, in tweede lezing door de Eerste Kamer is verworpen. Op dit moment is een wettelijke vervangingsregeling voor raadsleden wegens zwangerschap derhalve niet mogelijk. Ik verwijs naar het slot van de beantwoording van vraag 5. De regeling in de gemeente Enschede betreft echter niet de vervanging wegens zwangerschap van raadsleden, maar van leden van commissies van advies. Hoewel dergelijke commissies in veel gevallen bestaan uit raadsleden, laat de Gemeentewet de gemeentebesturen vrij om niet-raadsleden deel te laten uitmaken van commissies. Het is dus mogelijk raadsleden in deze commissies te vervangen door niet-raadsleden. De Gemeentewet staat er niet aan in de weg dat anderen dan raadsleden tijdens raadsvergaderingen het woord voeren. De gemeenteraad dient daarover te beslissen. Het is dus niet uitgesloten dat vervangers van zwangere raadsleden tijdens de raadsvergadering het woord voeren, mits dit in overeenstemming is met het door de raad zelf vastgestelde reglement van orde. Deze vervangers mogen echter niet deelnemen aan stemmingen en hebben geen aanspraak op de rechtspositionele voorzieningen van raadsleden. Het betreft hier een gemeentelijke aangelegenheid. De regering wil daar niet in treden. Voor leden van commissies uit provinciale staten biedt de Provinciewet dezelfde mogelijkheden als de Gemeentewet biedt voor leden van commissies uit de gemeenteraad. Voor wat betreft kamerleden bevat de tekst van de Grondwet geen belemmeringen voor vervanging in verband met zwangerschap en bevalling van het lidmaatschap van commissies uit de Kamer door niet-kamerleden. Er kan worden overwogen de reglementen van orde van de Eerste en Tweede Kamer aan te passen. Constitutioneel is daarbij vooral het stemrecht van volksvertegenwoordigers van belang. Voor een wettelijke regeling inzake tijdelijke vervanging van het lidmaatschap van de gemeenteraad, provinciale staten of van de Staten-Generaal in verband met zwangerschap en bevallingsverlof is grondwetswijziging noodzakelijk om te realiseren dat vervangers deel mogen nemen aan stemmingen. Een daartoe strekkend voorstel is enige jaren geleden in tweede lezing echter verworpen door de Eerste Kamer. Wel is het in de praktijk mogelijk dat een volksvertegenwoordiger wegens zwangerschap bedankt voor het lidmaatschap van Eerste of Tweede Kamer, provinciale staten of de gemeenteraad. Met de opvolger kan de afspraak worden gemaakt dat deze op zijn beurt zal bedanken na een bepaalde termijn en met eventuele hoger op de lijst geplaatste kandidaten de afspraak dat zij een benoeming op dat moment niet zullen aanvaarden. Dergelijke afspraken zijn echter niet juridisch afdwingbaar. Bijlage ter inzage gelegd bij de afdeling Parlementaire Documentatie	 Binnenlandse Zaken en Koninkrijksrelaties (BZK) Sociale Zaken en Werkgelegenheid (SZW)
 KVR10802.xml	 1999	 SP	 Vragen naar aanleiding van het televisieprogramma Kassa van 6 november 1999 waarin wordt gezegd dat ten gevolge van artikel 25 (Stb. 1998, 746) mensen die momenteel in het buitenland verblijven en reeds een beroep doen op de thuiszorg, per 1 januari 2000 geen vergoeding meer zullen ontvangen terwijl Nederlanders die momenteel intramurale zorg ontvangen, dit wel gewoon via de AWBZ vergoed krijgen.	 Is het u bekend dat tengevolge van artikel 25 KB 746 mensen die momenteel in het buitenland verblijven en reeds een beroep doen op de thuiszorg, per 1 januari 2000 geen vergoeding meer zullen ontvangen terwijl Nederlanders die momenteel intramurale zorg ontvangen, dit wel gewoon via de AWBZ vergoed krijgen? Heeft u inzicht in de omvang van deze groep en hun mogelijkheden om zelf de nodige zorg te financieren? Vindt u dat er sprake is van een ongelijke behandeling wanneer een deel van de personen die AWBZ-premie hebben betaald, nu het recht ontnomen wordt om hun verworven rechten uit te oefenen? Zo neen, waarom niet? Zo ja, bent u bereid een voorziening te treffen voor deze mensen? Herinnert u zich dat de Tweede Kamer heeft gevraagd om een overgangsregeling, welke slechts is getroffen voor personen die op 1 januari 2000 in een zorginstelling verblijven? Bent u niet van mening dat de mensen die momenteel thuiszorg krijgen, ook een onverzekerbaar risico lopen? Zo neen, waarom niet? Onderkent u de kans dat mensen die momenteel extramurale zorg ontvangen, zullen proberen opgenomen te worden in een intramurale voorziening, terwijl dit qua zorgbehoefte niet noodzakelijk is? Wat is uw mening hierover? Kassa, 6 november 1999 Handelingen II, nr. 6, Vergaderjaar 1997–1998, blz. 1346–1352. In de toelichting op KB 746 wordt gesteld dat het om «brandende huizen» gaat die niet op de particuliere markt te verzekeren zijn en waarvan de kosten doorgaans niet door de mensen zelf gedragen kunnen worden	 Ja. Artikel 25 KB 746 voorziet in een overgangsmaatregel ten aanzien van post-actieven, dat wil zeggen rechthebbenden op een Nederlandse langlopende uitkering, die buiten Nederland wonen en op 1 januari 2000 reeds recht hebben op een (aanvullende) financiële vergoeding van de kosten van bepaalde vormen van intramurale zorg ten laste van het Algemeen Fonds Bijzondere Ziektekosten. Krachtens deze overgangsregeling worden voor deze categorie van post-actieven bestaande aanspraken voortgezet zonder onderliggende verzekerings- en premieplicht. Artikel 25 verzacht aldus de werking van artikel 26 van het KB 746, op grond waarvan post-actieven met ingang van 1 januari 2000 niet meer verzekerd zijn krachtens de volksverzekeringen, waaronder de AWBZ. Nee. Indien post-actieven niet langer zijn onderworpen aan de Nederlandse socialezekerheidswetgeving, volgt uit Europese regelgeving op het terrein van de sociale zekerheid dat op hen in beginsel de sociale verzekeringswetgeving van het woonland van toepassing is (artikel 13, lid 2, sub f) van Verordening (EEG) nr. 1408/71. Of betrokkenen ook daadwerkelijk verzekerd worden in het woonland en soortgelijke verstrekkingen aldaar kunnen genieten als voorzien in de AWBZ is afhankelijk van de voorwaarden die de wetgeving terzake van verzekering stelt en het verstrekkingenpakket waarin die wetgeving voorziet. Aangezien binnen de EU geen sprake is van harmonisatie van socialezekerheidswetgeving kan zulks per lidstaat verschillen. Nee, er is geen sprake van verworven rechten. Aan het feit dat men premies heeft betaald kan geen aanspraak worden ontleend tot voortzetting van een verzekering, en daarmede eventuele aanspraken, als de rechtsgrond daarvan als gevolg van wijzigingen in de regelgeving is komen te vervallen. Ik overweeg niet een voorziening te treffen voor deze mensen. Aan het KB 746 ligt de doelstelling ten grondslag strakker vast te houden aan de oorspronkelijke bedoeling van de volksverzekeringen, namelijk dat slechts degenen die in Nederland wonen, verzekerd zijn. Ja, de overgangsregeling ziet uitsluitend op vormen van intramurale zorg, zoals opname in verpleeghuizen en instellingen voor gehandicapten. Het gaat hierbij om vormen van zorg waarvan het zonder meer vaststaat dat de kosten ervan dermate hoog zijn, dat zij doorgaans niet op de particuliere ziektekostenverzekeringsmarkt verzekerbaar zijn en over het algemeen ook niet door de betrokkenen zelf kunnen worden gedragen. Met de beperking tot bepaalde vormen van intramurale zorg is aangesloten bij de zorgvormen zoals deze zijn opgenomen in het Besluit Wachttijd bijzondere ziektekostenverzekering (Stb. 1991, 725). Ook in dit besluit wordt de wachttijd voor personen die AWBZ-verzekerd worden doordat zij zich in Nederland vestigen, beperkt tot de betreffende intramurale zorg, als zijnde de kostbaarste zorgvormen. Ja, met dien verstande dat ik de mogelijkheid daartoe als zeer gering inschat. Zoals onder vraag 1 is aangegeven kunnen slechts de aanspraken van diegenen die op 1 januari 2000 reeds een vergoeding terzake van intramurale zorg ontvangen worden gecontinueerd. De tijd die nog resteert is kort. Voorts zal in het algemeen aan opname in een intramurale instelling een medische indicatie ten grondslag liggen.	 Volksgezondheid, Welzijn en Sport
 KVR10803.xml	 1999	 PvdA	 Vragen naar aanleiding van de Strategienota van de Gasunie, over het bereiken van een energiebesparingsbeleid. Deze vragen dienen ter aanvulling op de eerdere vragen terzake van het lid M. B. Vos (Aanh. Hand. II, 1999-2000, nr. 431).	 Bent u op de hoogte van de inhoud van de Strategienota die de Gasunie afgelopen zomer voor haar aandeelhouders heeft vastgesteld? Is het waar dat de doelstelling van een doelmatig aardgasgebruik, dat de basis vormt voor vele innoverende en energiebesparende activiteiten van de Gasunie, niet meer voorkomt in de genoemde Strategienota? Zo ja, kunt u toelichten hoe de overheid als aandeelhouder van de Gasunie denkt over het bereiken van een energiebesparingsbeleid van de Gasunie? Zo nee, wat is dan wel de juiste informatie over het energiebesparingsbeleid van de Gasunie?	 Ja. Het betreft hier een document met een vertrouwelijk karakter, omdat de commerciële strategie van Gasunie voor de komende periode erin wordt beschreven. Over de inhoud van het document wil ik derhalve geen mededelingen doen. Mij is niets bekend over een wijziging in het energiebesparingsbeleid van de Gasunie. Het bevorderen van een doelmatig aardgasverbruik blijft onveranderd één van de doelstellingen. Activiteiten die daaronder vallen zijn onder andere het Milieuplan Industrie, het Marketingsplan Openbare Gasvoorziening en de research naar efficiënte en emissiebeperkende technieken.	 Economische Zaken
 KVR10807.xml	 1999	 D66	 Vragen over het uitkeren van de ''Zalmsnip'' door de gemeente Leeuwarden aan bewoners van onzelfstandige woonruimtes in die gemeente, naar aanleiding van eerdere vragen over dit onderwerp (Aanh. Hand. II, 1998-1999, nr. 167).	 Herinnert u zich mijn eerdere vragen over de uitkering door de gemeente Leeuwarden van de «Zalmsnip»? Bent u bereid naar aanleiding van signalen dat in Leeuwarden nog steeds niet alle onzelfstandig wonenden in het genot van de Zalmsnip worden gesteld het gemeentebestuur daartoe op te roepen? Zijn er naar uw weten nog andere steden waar deze kwestie speelt? Aanhangsel Handelingen, nr. 167, Vergaderjaar 1998–1999.	 	 Binnenlandse Zaken en Koninkrijksrelaties Financiën
 KVR10808.xml	 1999	 VVD	 Vragen over het feit dat de CZ-groep per 1 januari 1998 de binnenlandse particuliere ziektekostenverzekering van o.a. in België wonende en in Nederland werkende grensarbeiders/zelfstandigen heeft ''overgezet'' naar een buitenlandverzekering.	 Is het u bekend dat de CZ-groep per 1 januari 1998 de binnenlandse particuliere ziektekostenverzekering van o.a. in België wonende en in Nederland werkende grensarbeiders/zelfstandigen heeft «overgezet» naar een buitenlandverzekering? Is de CZ-groep daartoe bevoegd? Mag deze overzetting gepaard gaan met het stellen van acceptatievoorwaarden, hetgeen in bepaalde gevallen kan leiden tot afwijzing? Klopt het dat de AWBZ wel, maar de daarop aansluitende particuliere verzekering in het tweede compartiment niet onder de materiële werkingssfeer van Verordening 1408/71 valt? Zou het niet consistent zijn om in het buitenland wonenden vrij te stellen voor de AWBZ, waardoor hen de mogelijkheid wordt geboden om zich in hun woonland integraal te verzekeren tegen ziektekosten, dan wel hen gewone toegang tot het tweede compartiment te garanderen, zodat zij zich in het werkland integraal kunnen verzekeren? Wilt u (een van) deze mogelijkheden in overweging nemen? Bent u van mening dat een in het buitenland wonende grensarbeider, die in Nederland werkt (of komt werken) en verplicht verzekerd is voor de AWBZ, door een particuliere ziektekostenverzekeraar niet kan worden geaccepteerd? Waarom kan deze grensarbeider niet toegelaten worden tot de zogenoemde standaardpakketpolis? Is het niet strijdig met «het vrij verkeer van werknemers» dat Nederlandse particuliere zorgverzekeraars aan grensarbeiders de voorwaarde stellen om zich voor bepaalde zorg in Nederland te laten behandelen (bijvoorbeeld tandartsbehandeling)?	 Dat was mij niet bekend. De CZ-groep is een particuliere ziektekostenverzekeraar. De relatie tussen deze verzekeraar en zijn cliënten is een privaatrechtelijke. Particuliere verzekeraars kunnen zelf de verzekeringsvoorwaarden bepalen, voor zover het geen verzekering betreft in de zin van de Wet op de toegang tot ziektekostenverzekeringen (standaardpakketpolis). Verzekerden die het niet eens zijn met wijzigingen in de polisvoorwaarden behoeven zich niet langer gebonden te achten aan de overeenkomst van ziektekostenverzekering met de desbetreffende verzekeraar en kunnen ervoor kiezen een zodanige overeenkomst met een andere verzekeraar te sluiten. Zoals al uit de beantwoording van vraag 1 blijkt, luidt het antwoord op deze vraag bevestigend. De AWBZ valt inderdaad, als wettelijke regeling op het gebied van de sociale zekerheid, onder de materiële werkingssfeer van Verordening 1408/71. Dat wil zeggen dat een in een andere EG-lidstaat wonende persoon, die als gevolg van de aanwijsregels betreffende de toepasselijke wetgeving van die Verordening bij uitsluiting van de wetgeving van andere lidstaten, onderworpen is aan de Nederlandse socialeverzekeringswetgeving, verzekerd is ingevolge de AWBZ, indien hij aan de voorwaarden voor verzekering voldoet. De particuliere overeenkomst van ziektekostenverzekering is geen sociale ziektekostenverzekering en valt niet onder de materiële werkingssfeer van de Verordening. De AWBZ kent niet de mogelijkheid van vrijstelling op verzoek. Wel bestaat ingevolge artikel 17 van de Verordening de mogelijkheid de bevoegde autoriteiten van de betrokken EG-lidstaten te verzoeken onder de wetgeving van het woonland in plaats van onder de wetgeving van het werkland te mogen vallen. Dat betreft dan alle takken van sociale zekerheid. Het is niet mogelijk ervoor te kiezen dat men voor bepaalde takken van sociale zekerheid onder de wetgeving van het woonland valt en voor andere takken van sociale zekerheid onder de wetgeving van het werkland. Het introduceren van een vrijstellingsmogelijkheid voor de AWBZ voor werknemers en zelfstandigen die in Nederland werken maar er niet wonen ligt niet in mijn voornemen, omdat dat haaks staat op de coördinatiedoelstellingen van de Verordening. Overigens, zelfs al zou er een mogelijkheid tot vrijstelling van de AWBZ bestaan, dan hoeft dat niet te leiden tot verzekering in het woonland. lmmers, ingevolge de Verordening kan op een persoon maar één socialezekerheidswetgeving tegelijkertijd van toepassing zijn, namelijk de wetgeving die als toepasselijk is aangewezen. Als dat de Nederlandse wetgeving is dan is verzekering ingevolge de socialezekerheidswetgeving van een andere lidstaat, voor zover die onder de materiële werkingssfeer van de Verordening valt, niet aan de orde. De Nederlandse wetgeving kent op dit moment niet de mogelijkheid in het buitenland wonende personen de toegang tot de Nederlandse particuliere verzekeringsmarkt te garanderen. Deze garantie bestaat krachtens de Wet op de toegang tot ziektekostenverzekeringen alleen voor personen die in Nederland wonen. Dat wil niet zeggen dat verzekeraars mensen die buiten Nederland wonen niet mogen accepteren voor een standaardpakketverzekering. Zij zijn daar niet toe verplicht. Ja, dat kan. Zoals uit het antwoord op vraag 3 blijkt staat de wetgeving er niet aan in de weg dat buiten Nederland wonende grensarbeiders worden geaccepteerd voor de standaardpakketpolis. Er is echter voor dergelijke gevallen geen acceptatieplicht ingevolge de WTZ aan de verzekeraars opgelegd. Een dergelijke acceptatieplicht bestaat uitsluitend ten aanzien van personen die in Nederland woonachtig zijn en ook overigens aan de in de WTZ gestelde voorwaarden voldoen. Nee, het vrij verkeer van werknemers houdt in dat onderdanen van EG-lidstaten vrij zijn hun werkzaamheden te verrichten op het gehele grondgebied van de Europese Unie. Wel zou een dergelijke voorwaarde in strijd kunnen zijn met het beginsel van het vrij verkeer van diensten. Het is nog maar de vraag of dat beginsel ook van toepassing kan zijn op privatrechtelijke overeenkomsten als de particuliere ziektekostenverzekering. De jurisprudentie van het Hof is op dit punt nog niet uitgekristalliseerd.	 Volksgezondheid, Welzijn en Sport
 KVR10809.xml	 1999	 SP	 Vragen over de kennelijke weigering van banken om mensen met een uitkering, een schuldverleden en andere ''kansarmen'' een bankrekening te geven, naar aanleiding van een boek van een functionaris van het Leger des Heils en eerdere Kamervragen over de gedragslijn van de VSB-bank tegenover uitkeringsgerechtigden (Aanhangsel Handelingen nr. 815, Vergaderjaar 1997-1998).	 Hebt u kennisgenomen van het boek «Zolang er mensen zijn die...» van Luitenant-kolonel Ine Voorham van het Leger des Heils? Kunt u bevestigen dat er een grote groep mensen bestaat die in toenemende mate wordt uitgesloten van maatschappelijk verkeer doordat zij geen bankrekening mogen hebben en zodoende moeilijkheden ondervinden met het betalen van essentiële zaken zoals een huur- en energienota en ziekenfondspremie? Zo ja, vormt dat dan niet een belemmering voor hun terugkeer in de maatschappij? Bent u bereid hiervoor een oplossing te zoeken? Herinnert u zich de antwoorden op kamervragen over het beleid van de VSB-bank ten aanzien van mensen met een uitkering, waarin werd gesteld dat het volgens de VSB-bank «niet meer voorkomt dat mensen met een uitkering categoriaal worden geweigerd»? Zo ja, bent u bereid dit na te gaan voor bovengenoemde groep en bent u bereid te onderzoeken hoe overige banken met deze mensen omgaan? Persbericht Leger des Heils, 18 november 1999 Aanhangsel Handelingen, nr. 815, Vergaderjaar 1997–1998.	 Ja, ik heb kennis genomen van het boek en van het begeleidend persbericht waarin wordt aangegeven dat – volgens de schrijfster van het boek – mensen met een schuldverleden problemen zouden ondervinden bij het openen van een bankrekening. Het is mij niet bekend dat er grote groepen mensen bestaan, die worden uitgesloten van het maatschappelijk verkeer doordat zij geen bankrekening zouden mogen openen. De banken, in het bijzonder de banken met een uitgebreid kantorennet (netbanken), zijn zich terdege bewust van het feit dat er een bepaalde maatschappelijke verantwoordelijkheid op hen rust, aangezien het kunnen beschikken over een bankrekening als basisvoorziening kan worden beschouwd. Dit betekent dat in beginsel elke meerderjarige die woonachtig is in Nederland en die zich, mede op grond van de Wet identificatie financiële dienstverlening 1993, kan legitimeren een bankrekening kan openen. De Nederlandse Vereniging van Banken heeft mij desgevraagd dan ook nogmaals bevestigd, dat het niet voorkomt dat de banken mensen categorisch zouden weigeren. Aangezien de banken commerciële instellingen zijn, hebben zij de vrijheid om te bepalen met wie ze in zee gaan. Hierdoor kunnen in individuele gevallen potentiële cliënten worden geweigerd. Bij het openen van een bankrekening wordt, naast de genoemde controle van de legitimatie en registratie van de adresgegevens, veelal de kredietwaardigheid van de potentiële cliënt gecontroleerd. De Nederlandse Vereniging van Banken heeft mij echter bevestigd dat dit uitsluitend tot doel heeft, te beoordelen of aan de betaalrekening een kredietfaciliteit kan worden gekoppeld en of gegarandeerde betaalmiddelen kunnen worden verstrekt. Het feit dat bij een individuele cliënt zich in het verleden problemen hebben voorgedaan met de kredietverlening is niet zonder meer een reden tot het weigeren van een bankrekening zonder kredietfaciliteit. De banken maken hier per geval een beoordeling. Overigens zijn er wel andere, specifieke omstandigheden die het openen van een betaalrekening kunnen belemmeren. Zo kunnen mensen zonder een vaste woon- of verblijfplaats moeite ondervinden bij het aantonen dat zij in Nederland woonachtig zijn. Voor dergelijke gevallen wordt door de banken, eventueel in overleg met de overheid, veelal gestreefd naar een praktische oplossing. Zo fungeren diverse instellingen voor dak- en thuislozen als postadres voor cliënten, zodat deze cliënten gebruik kunnen maken van voorzieningen waarvoor een postadres als voorwaarde geldt. Teneinde te onderzoeken of voor mensen zonder vaste woon- of verblijfplaats een meer structurele oplossing is te vinden, ben ik reeds met de Nederlandse Vereniging van Banken in contact getreden. U zult over de uitkomst hiervan worden geïnformeerd.	 Financiën
 KVR1081.xml	 1995	 SP	 De vragen betreffen een transactie tussen Fokker en de gemeenten Rijswijk, Pijnacker, Nootdorp en Den Haag, en de gevolgen daarvan voor de stichtingskosten van te bouwen woningen op de lokatie Ypenburg.	 Is het bericht waar, als zou Fokker op 1 maart 1995 20,5 miljoen gulden krijgen van vier gemeenten rond woningbouwlokatie Ypenburg, nl: Rijswijk, Pijnacker, Nootdorp en Den Haag, voor grond die Fokker nooit heeft bezeten? Zo ja, op welke gronden krijgt Fokker 20,5 miljoen? Is hier sprake van grondspeculatie? Wat zijn de gevolgen hiervan voor de stichtingskosten van de te bouwen woningen op de lokatie Ypenburg? Trouw, 17 januari 1995	 Nee, Fokker heeft met de Staat in 1994 met betrekking tot 77 ha grond op Ypenburg een koopovereenkomst gesloten op basis van een contractueel optierecht uit 1955. Aangezien Fokker dit optierecht wilde effectueren kon de Staat niet aan een andere partij verkopen. Het Samenwerkingsverband Ypenburg (BOY) heeft Fokker gevraagd deze grond te kunnen overnemen. Tegen betaling van een bedrag van f 20,5 mln. heeft Fokker de rechten en verplichtingen uit de koopovereenkomst overgedragen aan het Samenwerkingsverband Ypenburg. Nee, Fokker ontvangt van het Samenwerkingsverband Ypenburg een bedrag ad f 20,5 mln. als schadeloosstelling voor de schade, die Fokker leidt als gevolg van het opgeven van uitbreidingsmogelijkheden op Ypenburg. Het bedrag is tot stand gekomen in onderhandelingen tussen Fokker en het Samenwerkingsverband Ypenburg. Er kan niet aangegeven worden wat de gevolgen voor de stichtingskosten van de te bouwen woningen op de locatie Ypenburg zijn. Deze hangen namelijk af van de wijze waarop de f 20,5 mln. in de planexploitatie zal worden verdeeld over de kostendragers. Naast woningen zijn er meer kostendragers (bedrijfsterreinen, gemeentelijke bijdragen etc.). Het vaststellen van de planexploitatie is overigens een verantwoordelijkheid van de – gezamenlijke – betrokken gemeenten.	 Volkshuisvesting, Ruimtelijke Ordening en Milieubeheer
 KVR10810.xml	 1999	 PvdA	 Vragen naar aanleiding van een bericht in de Amersfoortse Courant van 6 november 1999 over initiatieven tot het restaureren van het voormalig Kamp Amersfoort te Leusden, waar gedurende de Tweede Wereldoorlog tienduizenden landgenoten op erbarmelijke wijze gevangen zaten en van wie vele honderden door de nazi''s vermoord zijn. Tevens bepleit de vragensteller het behoud van de muurschildering indertijd gemaakt door gevangenen van Kamp Amersfoort.	 Heeft u kennisgenomen van initiatieven tot het restaureren van het voormalig Kamp Amersfoort te Leusden, waar gedurende de Tweede Wereldoorlog tienduizenden landgenoten op erbarmelijke wijze gevangen zaten en van wie vele honderden door de nazi’s vermoord zijn? Wat is de positie van het voormalig Kamp Amersfoort in het vigerende beleid voor verzetsmusea en herinneringscentra? Bent u bereid om in overleg te treden met de gemeentebesturen van Leusden en Amersfoort om te bezien hoe op korte termijn het voormalig Kamp Amersfoort de plaats kan krijgen die het verdient, namelijk een waardige bezinnings- en herdenkingsplek? Is u bekend dat onderzoekers van het Instituut Collectie Nederland hebben aangedrongen op snelle maatregelen teneinde de door gevangenen gemaakte unieke muurschildering te kunnen behouden? Bent u bereid om met het politieopleidingscentrum, als eigenaar en gebruiker van het terrein waarop het voormalige Kamp Amersfoort is gesitueerd, te bezien hoe de bestaande en zeer povere accommodatie die voor herdenking, bezinning, kennisoverdracht en museum beschikbaar is, aan de eisen van de tijd kan worden aangepast? Kunt u in overleg met de gemeente Leusden en het politieopleidingscentrum bewerkstelligen dat de bij het voormalig Kamp Amersfoort gelegen fusilladeplaats met het zich daarop bevindende monument De Stenen Man, niet langer wordt gebruikt als hondenuitlaatplaats, crossbaan en parkeerterrein, waarmee een gebrek aan respect wordt getoond aan diegenen die onder de terreur van nazi-Duitsland het leven lieten? Amersfoortse Courant, 6 november 1999 Amersfoortse Courant, 15 november 1999	 Ja. Het beleid van het Ministerie van Volksgezondheid, Welzijn en Sport met betrekking tot verzetsmusea en herinneringscentra is neergelegd in de beleidsbrief van 25 juni 1996 (Kamerstukken II, 1995–1996, 19 958, nr. 11) over jeugdvoorlichting over de Tweede Wereldoorlog in relatie tot het heden. Daarin staat vermeld dat het beheren en verzorgen van herdenkingsplaatsen en herinneringscentra in beginsel een taak is van lokale en/of provinciale overheden. Een uitzondering hierop wordt slechts gemaakt voor het Herinneringscentrum Kamp Westerbork, het Nationaal Monument Kamp Vught en de Hollandsche Schouwburg. Deze herinneringscentra ontvangen van mij structureel subsidie (de Hollandsche Schouwburg wordt gesubsidieerd door het Ministerie van Onderwijs, Cultuur en Wetenschappen). Tevens ben ik, zoals ook in voornoemde beleidsbrief staat vermeld, bereid tot structureel subsidie voor het in ontwikkeling zijnde Indisch Herinneringscentrum. Uit het antwoord op vraag 2 blijkt dat de herinnering aan het voormalig Kamp Amersfoort geen voorwerp is van beleid van de rijksoverheid, maar tot het domein behoort van de lokale en provinciale overheid. Het ligt dan ook niet op mijn weg om maatregelen te treffen en gesprekken aan te gaan die zijn gericht op de instandhouding of verbetering van de restanten van dit kamp, inclusief het monument bij de fusilladeplaats. Dat alles laat onverlet dat ik de bijzondere plaats van het voormalig Kamp Amersfoort in de herinnering van velen aan de vervolgingen tijdens de Tweede Wereldoorlog begrijp en respecteer. Het Instituut Collectie Nederland (lCN) heeft op verzoek advies uitgebracht. Omdat er sprake is van een voor de schilderingen bedreigende situatie heeft het lCN in zijn advies op snelle maatregelen tot behoud aangedrongen. lk kan u melden dat op heel korte termijn – in de week tussen Kerst en de jaarwisseling – zal worden begonnen met de eerste maatregelen tot behoud van de schilderingen. De wijze waarop de gemeenten Amersfoort en Leusden uiting geven aan hun zorg voor dit bijzondere erfgoed vind ik overigens heel bemoedigend en stemt mij tot tevredenheid. Zie het antwoord op vraag 3. Zie het antwoord op vraag 3.	 Volksgezondheid, Welzijn en Sport (VWS)
 KVR10811.xml	 1999	 D66	 Vragen naar aanleiding van het bericht dat een aantal bedrijven, waaronder Douwe Egberts en Campina Melkunie, oudere werknemers onder oneigenlijke voorwendselen via de kantonrechter wil ontslaan ten einde de kosten voor het bedrijf te verminderen.	 Wil een aantal bedrijven, waaronder Douwe Egberts en Campina Melkunie, oudere werknemers onder oneigenlijke voorwendselen via de kantonrechter ontslaan ten einde de kosten voor het bedrijf te verminderen? Mogen bedrijven aan oudere werknemers het aanbod doen om op een voor beide partijen financieel gunstige manier af te vloeien, indien dit slechts gebeurt met het oog op het verkrijgen van toestemming van de kantonrechter tot het verbreken van het dienstverband? Zo nee, hoe kan hiertegen opgetreden worden? Kan het gebeuren dat de WW-aanvraag van werknemers die meewerken aan dit aanbod niet wordt gehonoreerd door de uitvoeringsinstelling omdat deze werknemers verwijtbaar werkloos zijn? Hoe kan de uitvoeringsinstelling bij iedere WW-aanvraag onafhankelijk beoordelen of iemand al dan niet verwijtbaar werkloos is? Van welke omstandigheden is dit afhankelijk? In hoeverre speelt de beslissing van de kantonrechter om toestemming te verlenen aan de werkgever om het dienstverband met de werknemer te verbreken hierbij een rol? Hoe kan worden voorkomen dat werknemer en werkgever voor de kantonrechter een rollenspel opvoeren? Strookt deze praktijk met uw beleidsvoornemens om de uitstroom van ouderen uit het arbeidsproces te verminderen? Zo nee, wordt bij de opstelling van aanbevelingen door de SER-commissie Arbeidsdeelname Ouderen rekening gehouden met deze praktijk? In hoeverre is deze praktijk representatief voor andere bedrijven in Nederland? Zijn er cijfers bekend? Zo nee, wilt u dit laten onderzoeken? Column uit het bondsorgaan van de CNV BedrijvenBond, Bondsnieuws, van september 1999	 Ik heb kennisgenomen van de artikelen over de ontslagvoornemens van Douwe Egberts en Campina Melkunie. Uit deze artikelen blijkt dat beide bedrijven voor deze ontslagen bedrijfseconomische ontslagredenen aanvoeren. Het is niet aan mij om te beoordelen of de voorgenomen ontslagen van oudere werknemers op oneigenlijke gronden worden gebaseerd. Dit is voorbehouden aan de daartoe bevoegde instanties, waaronder de kantonrechter. Het is in het kader van de procedures op grond van artikel 685 van Boek 7 van het Burgerlijk Wetboek niet ongebruikelijk dat de werkgever bij het ontbindingsverzoek een vergoeding aanbiedt. In veel gevallen is de hoogte van de aangeboden vergoeding de uitkomst van een onderhandelingsproces tussen werkgever en werknemer. De aangeboden vergoeding heeft niet als oogmerk de kantonrechter ertoe te brengen tot ontbinding, over te gaan. De kantonrechter kan immers ook op eigen initiatief een ontbindingsvergoeding toekennen. De aangeboden vergoeding creëert wel voor partijen vooraf duidelijkheid over de financiële gevolgen van de ontbinding. De werknemer beslist of hij de aangeboden vergoeding al dan niet accepteert. Indien de werknemer medewerking verleent aan de beëindiging van zijn arbeidsovereenkomst, kan hij daarvan wel consequenties ondervinden bij de beoordeling van zijn aanvraag om een werkloosheidsuitkering. Ik ga hier bij het antwoord op vraag 3 nader op in. In een artikel in het weekblad FEM/De Week van 27 november jl. wordt gesteld dat de ontbindingsprocedure wordt misbruikt om – in strijd met het anciënniteit- en afspiegelingsbeginsel – ouderen bij voorrang te kunnen ontslaan. Naar aanleiding van dit bericht heb ik het Landelijk overleg coördinatoren Kantongerechten verzocht om na te gaan of dergelijke praktijken zich bij de kantongerechten voordoen en zo ja, of een schatting is te maken van de mate waarin. Daarbij heb ik het Landelijk overleg coördinatoren Kantongerechten verzocht aan te geven hoe kantonrechters in de regel omgaan met ontbindingsverzoeken, waarbij zij constateren, dan wel stellig vermoeden, dat de aangevoerde ontbindingsgrond feitelijk ontbreekt. Ik wil er in dit verband op wijzen dat de Sociaal-Economische Raad mij binnenkort zal adviseren over de arbeidsdeelname van ouderen. In de adviesaanvraag, 12 mei 1999 wordt expliciet verzocht in te gaan op wettelijke of andere maatregelen om ontslag van oudere werknemers te ontmoedigen. Dit houdt verband met de praktijk, waarin het voor oudere werknemers soms zeer aantrekkelijk wordt gemaakt om het arbeidsproces te verlaten. Wel is daarbij gewezen op het dilemma dat maatregelen die gericht zijn op het voorkomen van uitstroom uit het arbeidsproces, een negatieve uitwerking kunnen hebben op de instroom in het arbeidsproces. Verder zal de Adviescommissie Duaal Ontslagstelsel het kabinet volgend jaar adviseren over het toekomstig ontslagstelsel. In de taakomschrijving van de commissie is als belangrijk uitgangspunt opgenomen het belang van het behoud van een goede ontslagbescherming voor zwakke groepen op de arbeidsmarkt, waaronder oudere werknemers. Het kabinet zal zich, mede naar aanleiding van de ontvangen adviezen, nader beraden over de noodzaak en wenselijkheid van wijzigingen in het huidige ontslagstelsel. De uitvoeringsinstelling (uvi) beoordeelt bij iedere WW-aanvraag afzonderlijk of de dienstbetrekking is geëindigd zonder dat aan de voortzetting daarvan zodanige bezwaren zijn verbonden, dat die voortzetting niet van de werknemer kan worden gevergd. Indien de werknemer met de beëindiging van zijn dienstbetrekking heeft ingestemd, dan wel heeft volstaan met een formeel verweer, beoordeelt de uvi of van de werknemer een adequaat verweer tegen de beëindiging van de dienstbetrekking gevergd had kunnen worden. De werknemer dient zich tegen een voorgenomen ontslag te verweren indien de kans van slagen van zo’n verweer als overwegend positief kan worden ingeschat en er overigens geen sprake is van bezwaren die aan de voortzetting van de dienstbetrekking in de weg staan. Indien de uvi concludeert dat de werknemer ten onrechte heeft nagelaten zich (adequaat) tegen het ontslag te verweren, beoordeelt zij de werknemer verwijtbaar werkloos. In dat geval weigert de uvi de WW-uitkering blijvend geheel, of – indien de werknemer de beëindiging van de dienstbetrekking niet in overwegende mate kan worden verweten – verlaagt zij het uitkeringspercentage gedurende 26 weken van 70 naar 35. Het besluit van het Landelijk instituut sociale verzekeringen van 19 november 1997 «Verweer tegen ontslag» (Stcrt. 1997, 229) draagt de uvi’s op in alle gevallen waarin de beschikbare stukken onvoldoende duidelijkheid scheppen, een zelfstandig onderzoek uit te voeren naar de daadwerkelijke redenen van het ontslag en de omstandigheden waaronder dit plaatsvond. Daarbij is uitdrukkelijk aangegeven dat de uvi niet kan volstaan met het overnemen van het oordeel van de Regionaal Directeur van de Arbeidsvoorzieningsorganisatie (RDA) of de kantonrechter daaromtrent. Met de Wet Flexibiliteit en zekerheid (Stb. 1998, 300) is dit genuanceerd in die zin dat de werknemer niet verwijtbaar werkloos is indien de RDA toestemming voor het ontslag heeft verleend om uitsluitend bedrijfseconomische redenen. Indien de werkgever en de werknemer in het kader van de beoordeling van de WW-aanvraag onjuiste, maar gelijkluidende verklaringen afleggen en er geen andere informatie beschikbaar is die deze verklaringen tegenspreekt, is het in de praktijk voor de uvi niet eenvoudig de werkelijke reden voor de beëindiging van de dienstbetrekking te achterhalen. Dit laat onverlet dat het wel de uitdrukkelijke taak is van de uvi’s om te trachten de feitelijke gang van zaken te achterhalen. De kantonrechter dient zich in beginsel bij elk ontbindingsverzoek te vergewissen van het bestaan van een gewichtige reden om de arbeidsovereenkomst te ontbinden. In dat kader kan de rechter van de werkgever een onderbouwing verlangen met betrekking tot de economische noodzaak en de ontslagkeuze. Dit neemt niet weg, dat het mogelijk blijft dat de kantonrechter een vooropgezet rollenspeI niet doorziet. Zoals bij het antwoord op de vorige vraag reeds aangegeven, stelt de uvi een eigen onderzoek in indien de redenen voor de beëindiging van de arbeidsovereenkomst of de omstandigheden waaronder deze plaatsvond, niet duidelijk zijn. Het beleid van de regering is gericht op de bevordering van de arbeidsparticipatie van ouderen. Het bij voorrang ontslaan van oudere werknemers strookt hier niet mee. Het Ontslagbesluit, waarin de criteria voor de ontslagkeuze zijn opgenomen, beoogt dan ook een meer dan evenredige uitstroom van oudere werknemers via de ontslagprocedure bij de Regionaal Directeur van de Arbeidsvoorzieningsorganisatie te voorkomen. Met betrekking tot de aanbevelingen door de SER-commissie Arbeidsdeelname Ouderen, verwijs ik u naar het antwoord op vraag 2. Er zijn mij geen gegevens bekend over de mate waarin de ontbindingsprocedure wordt gebruikt voor het bij voorrang ontslaan van oudere werknemers, noch over de mate waarin oudere werknemers ten onrechte instemmen met een beëindiging van hun arbeidsovereenkomst. Zoals al vermeld bij vraag 2 heb ik het Landelijk overleg coördinatoren Kantongerechten inmiddels verzocht mij ter zake te informeren. Verder heb ik het College van toezicht sociale verzekeringen verzocht om een onderzoek in te stellen naar de toepassing van de WW bij reorganisaties waarbij oudere werknemers meer dan evenredig worden ontslagen.	 Sociale Zaken en Werkgelegenheid (SZW)
 KVR10812.xml	 1999	 VVD	 Vragen naar aanleiding van het bericht ''EU: fraude bij export rundvlees naar Irak'' in NRC Handelsblad van 25 november 1999, over het feit dat onder meer Nederlandse vleesexporteurs tussen 1991 en 1994 het embargo ten aanzien van Irak hebben ontdoken door via Jordanië aan Irak te leveren.	 Hebt u kennisgenomen van het bericht «EU: fraude bij export rundvlees naar Irak»? Kunt u bevestigen dat onder meer Nederlandse vleesexporteurs tussen 1991 en 1994 het embargo ten aanzien van Irak hebben ontdoken door via Jordanië aan Irak te leveren? Om hoeveel gevallen gaat het? Zijn er nog andere gevallen bekend? Is het waar dat deze bedrijven ten onrechte EU-subsidies hebben ontvangen en dat deze teruggevorderd worden door de Commissie? Zo ja, om welke bedragen gaat het? Welke stappen gaat u hiertegen ondernemen en hoe denkt u in het vervolg tegen dergelijke praktijken op te treden? Kunt u aangeven of het embargo ook vanuit andere (EU)-landen is ontdoken en of deze hiertoe EU-subsidies hebben ontvangen? Kunt u deze vragen beantwoorden vóór de begrotingsbehandeling Buitenlandse Zaken? NRC Handelsblad, 25 november 1999	 Ja. Het handelsembargo ten aanzien van lrak kent enkele uitzonderingen voor humanitaire goederen. Zo was in de periode 1991–1994 (net als thans nog het geval is) het exporteren van levensmiddelen naar lrak (met restitutie) mogelijk indien een ontheffing werd afgegeven door de nationale instanties. Het onderzoek naar bedrijven die naar Jordanië hadden geëxporteerd, maar waarvan de partijen vlees uiteindelijk in lrak zijn ingevoerd, is nog niet afgerond. Het onderzoek gaat in beginsel om circa 80 partijen rundvlees, waarvan voor een aantal partijen reeds is vastgesteld dat de export aan de eisen voldeed. Voor rundvlees bestaat het recht op restitutie indien het bewijs is geleverd dat de partij ten verbruiken in het derde land is ingevoerd. Voor lrak geldt de bijkomende eis dat de exporteur over een ontheffing dient te beschikken. Wanneer één of beide documenten ontbreken vervalt het recht op restitutie. Wanneer wordt geconstateerd dat het recht op restitutie vervalt, wordt de reeds uitgekeerde restitutie niet door de Europese Commissie, maar door het betrokken betaalorgaan (in Nederland voor vlees de Productschappen voor Vee, Vlees en Eieren) teruggevorderd. De gevolgde lijn van controle en terugvordering zal in de toekomst – conform europees-rechtelijke voorschriften – worden voortgezet. Nadat in Nederland twijfels waren ontstaan over de werkelijke bestemming van goederen die naar Jordanië waren geëxporteerd, heeft Nederland aan Uclaf (thans het Europese Bureau voor Fraudebestrijding (Olaf)) ondersteuning bij het onderzoek gevraagd. Olaf heeft vervolgens in zijn onderzoek de export van vlees uit de hele Gemeenschap naar Jordanië betrokken. Ik beschik niet over een overzicht van de activiteiten die in de andere lidstaten naar aanleiding van het onderzoek van Olaf zijn ontplooid. Wel is mij bekend dat ook een aantal Duitse exporteurs is betrokken bij de uitvoer van vlees naar Jordanië. Het is mij helaas niet gelukt de vragen voor 7 december jl. te beantwoorden.	 Landbouw, Natuurbeheer en Visserij
 KVR10813.xml	 1999	 CDA	 Vragen naar aanleiding van een bericht in Uitleg van 3 februari 1999, over het feit dat er tussen scholen en afdelingen voor voortgezet onderwijs verschillen bestaan in de vergoeding van exploitatiekosten als schoonmaak en instandhouding van gebouwen.	 Is het u bekend dat er tussen scholen en afdelingen voor voortgezet onderwijs verschillen bestaan in de vergoeding van exploitatiekosten als schoonmaak en instandhouding van gebouwen? Zijn deze verschillende bedragen gebaseerd op werkelijke kosten gebleken uit onderzoek? Zo ja, wilt u die onderzoeken naar de Kamer zenden? Zo neen, wat is dan de reden van deze verschillende bedragen? Zou u in dat geval alsnog onderzoek willen doen naar de werkelijke kosten van de diverse afdelingen van scholen? En bent u bereid de regeling exploitatiekosten aan te passen aan de uitkomsten van dat onderzoek? Is al bekend hoe de regeling exploitatiekosten er in 2000–2001 uit gaat zien? Zal er sprake zijn van een wijziging ten opzichte van de huidige regeling? Worden de verschillen in vergoeding tussen de afdelingen groter of kleiner? Waarom krijgt een categoriale vbo-school voor landbouw een andere vergoeding dan een vbo-afdeling landbouw binnen een scholengemeenschap? Geldt dit ook voor de andere categoriale scholen, bijvoorbeeld een gymnasium, dat zij een lagere vergoeding krijgen dan een vergelijkbare afdeling in een scholengemeenschap? Zo ja, wat is daarvan de reden? Zo neen, waarom geldt dit wel voor VBO-landbouw? UITLEG,, 3 februari 1999	 De exploitatiekostenvergoeding in het voortgezet onderwijs is geregeld in de BSM-wet van 3 april 1999 (Stb. 172). Daarin is vastgelegd dat elke school een vast bedrag ontvangt (voor elke school gelijk) en een bedrag per leerling. Dat bedrag per leerling is verschillend voor de onder- en bovenbouw en is ook afhankelijk van de vbo-afdeling waarbinnen een leerling het onderwijs volgt. Voorafgaand aan de ingrijpende stelselwijziging van de bekostigingssystematiek van de materiële exploitatiekosten (ingangsdatum 1/1/1993) is er door een adviescommissie (genoemd naar haar voorzitter de commissie Kolthoff) onderzoek gedaan naar de gewenste hoogte van de vergoeding waarbij, net als bij het londosysteem voor het primair onderwijs, een groot aantal indicatoren werd gehanteerd. De uitkomsten van dit onderzoek zijn, zoals aangegeven in de brief van 20 juni 1990 (kamerstukken 20 616, nr. 10), vertaald in een eenvoudiger systeem, dat naast een vaste vergoeding per school slechts een vergoeding per leerling en per vierkante meter kent. De vergoeding per leerling varieert, in samenhang met de opbouw in het onderzoek van Kolthoff, per schoolsoort c.q. per vbo-afdeling en voor onder- en bovenbouw. Op die basis heeft de invoering van BSM per 1 januari 1993 plaatsgevonden; het huidige stelsel grijpt hierop dan ook nog steeds terug. Vervolgens heeft een uitgebreide evaluatie plaatsgevonden van het per 1 januari 1993 ingevoerde stelsel. Het evaluatierapport en verschillende andere rapportages zijn op 10 december 1996 met de Kamer besproken (kamerstukken 24 806, nr. 3). Uit deze evaluatie van BSM bleek niet zo zeer dat bepaalde afdelingen of schoolsoorten qua vergoeding uit de pas liepen, maar werd de indruk bevestigd dat het niveau van de vergoeding, over de gehele linie, (te) laag was. Naar aanleiding van die evaluatie en mede op basis van het Regeerakkoord zijn dan ook extra middelen beschikbaar gekomen voor de exploitatiekosten. De volgende financiële impulsen zijn gegeven: – een structurele verhoging van ca. f 52 mln. naar aanleiding van de evaluatie uitkomsten en f 28,8 mln. uit het Regeerakkoord voor Administratie, Beheer en Bestuur (beide met ingang van 1 augustus 1999 opgenomen in de exploitatiekostenvergoeding), en – een incidentele verhoging uit het Regeerakkoord van f 192 mln. voor achterstallig onderhoud over de periode 1999 t/m 2002. Voorts zij vermeld dat de systematiek van BSM als gevolg van de decentralisatie huisvesting enigszins is aangepast. De decentralisatie heeft ertoe geleid dat de vergoeding per feitelijke vierkante meter is omgezet in een vergoeding per normatieve vierkante meter (en dus eigenlijk per leerlingcategorie). Dit laatste is weI een ingreep geweest in de systematiek maar deze wijziging staat los van een eventuele gewenste andere verdeling van het budget over de schoolsoorten c.q. vbo-afdelingen. De regeling exploitatiekostenvergoeding voortgezet onderwijs voor het schooljaar 2000/2001 zal uiterlijk 1 februari 2000, conform het gestelde in de BSM-wet, worden voorgehangen bij de Tweede Kamer. Bij de behandeling van het wetsvoorstel BSM in de Tweede Kamer en in de regeling exploitatiekostenvergoeding voortgezet onderwijs voor het schooljaar 1999/2000 is, met instemming van de besturenorganisaties, het aantal verschillende vergoedingscategorieën meer dan gehalveerd. De systematiek is overigens, mede op basis van evaluatie uitkomsten, in die regeling niet veranderd. De verschillende vergoedingscategorieën en de bekostigingssystematiek voor komend schooljaar zullen in tact blijven. Wel zullen de vergoedingsbedragen per categorie worden verhoogd. De systematiek van de verhoging van de exploitatiekostenvergoeding zal voor alle verschillende categorieën gelijk zijn. De exacte wijzigingen zullen in de regeling voor het schooljaar 2000/2001 worden opgenomen die, zoals eerder vermeld, uiterlijk 1 februari 2000 aan de Tweede Kamer wordt voorgelegd. In principe ontvangen de categoriale vo-scholen dezelfde vergoeding als een vergelijkbare afdeling aan een vo-scholengemeenschap. In eerste instantie lijkt het alsof er met betrekking tot het landbouwonderwijs hiervan afgeweken wordt. Maar in feite is het verschil in de vergoeding voor de categoriale landbouwschool en de afdeling landbouw aan een vo-scholengemeenschap te verwaarlozen. Dit laat zich als volgt verklaren. Voor de leerlingen aan de categoriale landbouwschool is de vergoeding gelijk voor alle leerjaren. Voor de leerlingen aan een vo-scholengemeenschap geldt de eerste twee schooljaren de onderbouwvergoeding (die lager is dan de vergoeding voor de categoriale landbouwschool) en voor de laatste twee schooljaren de bovenbouwvergoeding (die weer hoger is dan de vergoeding voor de categoriale landbouwschool). Aangezien de categoriale landbouwschool alleen landbouwonderwijs geeft, is het onderscheid naar onder- en bovenbouw van minder belang. Bij een vo-scholengemeenschap is dat onderscheid, gezien het brede scala aan afdelingen in de bovenbouw, veel meer noodzakelijk.	 Onderwijs, Cultuur en Wetenschappen
 KVR10815.xml	 1999	 D66	 Vragen naar aanleiding van het bericht ''Nederlander loopt hoge EU-post mis'' in het Algemeen Dagblad van 30 november 1999, over de benoeming van de directeur van de Europese fraude bestrijdingsdienst.	 Kent u de berichtgeving over het mislopen van een hoge EU-post door een Nederlander? Deelt u de kritiek dat de Europese commissie de vacature directeur OLAF niet goed heeft behandeld door met een (andere) shortlist te komen? Is er een standaardprocedure voor de behandeling van dit soort vacatures in de Commissie? Is de terugtrekking van de Nederlandse kandidaat definitief e.g. heeft reeds een benoeming plaatsgevonden? Nederlander loopt hoge EU-post mis, Algemeen Dagblad, 30 november 1999 Europese fraude bestrijdingsdienst	 Ja. Nee. Zie antwoord 3. In verordening 1073/1999 van het Europees ParIement en de Raad waarin de oprichting van het fraudebestrijdingsbureau OLAF wordt geregeld, wordt ook de benoemingsprocedure van de directeur beschreven. Het Europees Parlement en de Raad hebben deze procedure wiIlen vastleggen opdat geen twijfel zou ontstaan over de onafhankeIijke positie van de directeur. De Commissie wijst de directeur aan, na een gunstig advies van het comité van toezicht van OLAF en na overleg met het Europees Parlement en de Raad. De Commissie heeft aangegeven te streven naar een benoeming die de instemming heeft van de Raad en het Europees Parlement. De procedure is conform de onderhavige regels verlopen. De Commissie heeft de functie bekendgemaakt in het PublicatiebIad van de Europese Gemeenschappen (no. C233/A van 14 augustus 1999). Hierop zijn ca. 450 reacties gekomen. Het comité van toezicht van OLAF, samengesteId uit vijf externe, onafhankelijk leden, heeft deze soIlicitaties beoordeeld en besloten 60 kandidaten uit te nodigen voor een gesprek. Het comité van toezicht heett de kandidaten vervolgens beoordeeld op o.m. onafhankelijkheid, managementvaardigheden en ervaring met fraudebestrijding. Het comité van toezicht heeft uiteindelijk 11 kandidaten, waaronder twee Nederlanders, een positief advies gegeven. De Commissie heeft deze elf kandidaten geïnterviewd en heeft daaruit een lijst van vier geschikte kandidaten samengesteId, waaronder één Nederlander. Daarbij was niet gelet op nationaIiteit, uitsluitend op kwaIiteit. Op verzoek van de Commissie heeft de Raad ingestemd met het voorleggen van deze vier kandidaten aan het Europees Parlement. Het Europees ParIement wilde echter alle 11 kandidaten zelf beoordelen. De budgetcontrolecommissie van het Europees Parlement heeft daartoe de kandidaten geïnterviewd en heeft een lijst van drie kandidaten samengesteld zonder rangorde. Op deze Iijst komt helaas geen NederIander voor. Na interinstitutioneel beraad tussen het Europees Parlement, de Commissie en de Raad is op 16 december uiteindelijk een kandidaat gekozen. Betrokkene, de Duitser Bruener, kwam op zowel de lijst van de Commissie als op de lijst van het Europees Parlement voor. De benoemingsprocedure is afgerond.	 Buitenlandse Zaken (BUZA)
 KVR10816.xml	 1999	 GroenLinks	 Vragen naar aanleiding van het bericht in Onze Wereld van december 1999 dat Nederland weigert om aan UNEP (United Nations Environment Programme) informatie te verstrekken over het gebruik van munitie met verarmd uranium tijdens de Kosovo-oorlog.	 Is het waar dat Nederland weigert om aan UNEP informatie te verstrekken over het gebruik van munitie met verarmd uranium tijdens de Kosovo-oorlog? Zo ja, kunt u toelichten waarom Nederland de haar ter beschikking staande informatie weigert af te staan aan UNEP? Deelt u de mening dat zowel burgers, hulpverleners als militairen onnodige risico’s kunnen lopen als UNEP niet beschikt over deze informatie en de VN derhalve niet in staat is om maatregelen te nemen om deze risico’s te vermijden? Worden de Nederlandse Kfor-soldaten die worden uitgezonden naar Kosovo voor vertrek voorgelicht over de risico’s verbonden aan verarmd uranium? Krijgen zij ook informatie over de mogelijke locaties die vervuild zijn als gevolg van het gebruik van munitie met verarmd uranium? Zo ja, kunt u aangeven waarom u voorzorgsmaatregelen voor de Kfor-militairen wél noodzakelijk acht, maar weigert de hiervoor benodigde gegevens ter beschikking te stellen aan UNEP zodat de VN ook de risico’s voor burgers en hulpverleners kan beperken? Is het waar dat Nederland één van de belangrijkste financiers is van het onderzoek dat door UNEP wordt verricht naar de verspreiding van verarmd uranium in Kosovo en Servië? Zo ja, hoe verklaart u in dit licht de Nederlandse weigering tot medewerking aan dit onderzoek? Deelt u de mening dat het weinig consistent is om enerzijds als medefinancier op te treden en anderzijds de uitvoering van het onderzoek ernstig te bemoeilijken? Bent u bereid om alsnog op zeer korte termijn de informatie waarover Nederland beschikt ter beschikking te stellen aan UNEP dan wel indien de vertrouwelijke aard van (delen van) deze informatie overdracht verhindert, in overleg met UNEP te bezien op welke wijze Nederland op grond van de haar ter beschikking staande informatie een maximale bijdrage kan leveren om het onderzoek met succes af te ronden? Is het waar dat het ministerie van Defensie de vraag om informatie van UNEP op formele gronden heeft afgewezen, wijzend op het ontbreken van (internationale) verdragsverplichtingen? Zo ja, deelt u de mening dat een afwijzing op dergelijke gronden op geen enkele manier recht doet aan de ernst van de situatie en de mogelijke risico’s verbonden aan de aanwezigheid van verarmd uranium? Onze Wereld, december 1999	 Een weigering van Nederland om aan UNEP informatie te verstrekken over het gebruik van munitie met verarmd uranium tijdens de Kosovo-oorlog is niet aan de orde. UNEP heeft namelijk niet Nederland, maar de NAVO en het Amerikaanse ministerie van Buitenlandse Zaken benaderd voor informatie. De regering heeft er in NAVO-verband steeds op aangedrongen dat het Bondgenootschap volledige medewerking verleent aan het onderzoek van de UNEP/UNCHS Balkans Task Force naar de gevolgen voor het milieu van het Kosovo-conflict. Daarbij dient zoveel mogelijk transparantie te worden betracht als militair-operationele overwegingen toelaten. De discussie in de NAVO over dit onderwerp is nog niet afgerond. Zoals reeds eerder aan de Kamer gemeld, worden Nederlandse KFOR-miIitairen voorafgaande aan hun uitzending geïnformeerd over mogeIijke gezondheidsrisico‘s van ioniserende straling, incIusief verarmd uranium en in het bijzonder over de te nemen (voorzorgs)maatregelen ingeval van mogelijke blootstelling aan verarmd uranium. De minister van Volkshuisvesting, Ruimtelijke Ordening en Milieubeheer heeft een algemene bijdrage verstrekt van USD 30 000 voor het werk van de Balkans Task Force (BTF) van UNEP en UNHCS, waarvan het onderzoek naar de verspreiding van verarmd uranium in Kosovo en Servië een onderdeel was. De bevindingen van de BTF zijn vastgeIegd in een rapport met de titeI «The Kosovo Conflict. consequences for the environment and human settIements» (zie beantwoording van vragen van het lid Marijnissen van 25 oktober 1999). De Nederlandse bijdrage was niet geoormerkt voor een specifieke activiteit van de BTF. Het leeuwendeel van de kosten van de Task Force is betaald door enkele Scandinavische landen. De Regering acht het NAVO-overleg het meest geschikte forum om het Nederlandse standpunt inzake het informeren van UNEP/UNHCS over te brengen. Zij zal zich voor dit standpunt blijven inzetten. Nee, zie ook het antwoord op vraag 1.	 Buitenlandse Zaken
 KVR10817.xml	 1999	 PvdA	 De vragen betreffen een recente Aanbeveling van de Parlementair Vergadering van de Raad van Europa betreffende de (nationale) kandidaatstelling voor verkiezing tot lid van het Europees Hof van de Mensenrechten.	 Heeft u kennis genomen van de Aanbeveling van de Parlementaire Vergadering van de Raad van Europa nr. 1429 van 24 september 1999 inzake «Nationale procedures voor het voordragen van kandidaten voor verkiezing tot lid van het Europees Hof van de Mensenrechten»? Bent u bereid om deze Aanbeveling op te volgen en over te gaan tot het opstellen van een procedure volgens welke bij een volgende vacature de kandidaatstellingen voor de post van Nederlandse rechter in het Hof tot stand zal komen, en deze procedure als beleidsregel vast te leggen? Bent u bereid om in die regeling onder meer op te nemen hetgeen de Parlementaire Vergadering aanbeveelt, te weten: – openbare bekendmaking van de vacature via de vakpers; – ervaring van de kandidaten op het terrein van de mensenrechten, met name van de Europese Conventie van de Rechten van de Mens; – opneming van kandidaten van beiderlei kunne in de voordracht van drie; – vaardigheid van de kandidaten om te werken in een van de twee officiële talen, te weten Frans en Engels; – opstelling van de voordracht in alfabetische volgorde? Bent u voorts bereid in deze procedure op te nemen het horen van beide Kamers der Staten-Generaal?	 Ja. Binnenkort vindt overleg plaats over de te volgen procedure bij voordrachten voor de benoeming in Europese rechterlijke colleges. Daarbij wordt ernaar gestreefd om tot een beleidslijn te komen bij de benoeming tot rechter en advocaat-generaal op voordracht van Nederland in het Hof van Justitie en het Gerecht van eerste aanleg van de Europese Gemeenschappen en de verkiezing tot rechter in het Europees Hof van de Rechten van de Mens van de Raad van Europa. Bij dit overleg zullen mijn ambtgenoten van Buitenlandse Zaken en van Binnenlandse Zaken en Koninkrijksrelaties zijn betrokken en voorts de Vice-President van de Raad van State en de President van de Hoge Raad. Over resultaten van het overleg zal ik u informeren.	 Justitie (JUS) Buitenlandse Zaken (BUZA) Binnenlandse Zaken en Koninkrijksrelaties (BZK)
 KVR1082.xml	 1995	 VVD	 De vragen betreffen de tewerkstelling van kinderen jonger dan 13 jaar als losse hulpen bij een uienschilbedrijf in Zeeland.	 Is het bericht waar, als zou een landbouwbedrijf in Zeeland reeds jarenlang in strijd met de Arbeidswet handelen door kinderen jonger dan 13 jaar te werk te stellen? Is een en ander door de belastingdienst geconstateerd? Is de Inspectie SZW nog niet ingeschakeld? Bent u bereid de dienst Inspectie SZW alsnog onmiddellijk een onderzoek te laten instellen en de Kamer van de bevindingen terzake in kennis te stellen? Zou het niet voor de hand hebben gelegen indien de belastingdienst de Inspectie SZW zou hebben ingelicht over de geconstateerde overtredingen van de Arbeidswet? De Telegraaf, 18 januari 1995	 Het bericht in de Telegraaf is vermoedelijk gebaseerd op een arrest van de Hoge Raad van 7 december 1994. In dit arrest ging het om de vraag of de exploitant van een uienschilbedrijf al dan niet loonbelasting is verschuldigd indien hij gebruik maakt van losse hulpen, voornamelijk schoolgaande kinderen jonger dan 13 jaar. Uit het arrest en de daaraan voorafgaande hofuitspraak blijkt dat deze situatie zich voordeed in 1991 en het eerste kwartaal van 1992. De ambtenaren van de Belastingdienst hebben de Inspectiedienst SZW niet op de hoogte gesteld, toen zij in 1992 constateerden dat een bedrijf ook als losse hulpen kinderen beneden de 13 jaar liet uienpellen. De Belastingdienst mag op grond van de fiscale geheimhoudingsplicht geen gegevens aan anderen verstrekken, tenzij de minister van Financie¨n ontheffing heeft verleend van de geheimhoudingsplicht. Van deze mogelijkheid tot ontheffing van de fiscale geheimhouding kan in individuele gevallen en in groepen van gevallen gebruik worden gemaakt. Mijn ambtsvoorganger heeft van deze bevoegdheid in bovenvermeld geval geen gebruik gemaakt. Met het oog op de intensivering van de bestrijding van fraude en criminaliteit acht ik het van belang van deze ontheffing gebruik te maken ter zake van de informatieverstrekking in het kader van de samenwerking van de Belastingdienst met andere controle- en opsporingsinstanties. Daarnaast ben ik van mening dat de Belastingdienst – al dan niet op verzoek – informatie kan verstrekken die dienstig is voor de opsporing van ernstige delicten. Bij de aangifte van strafbare feiten zal steeds een afweging moeten worden gemaakt tussen enerzijds het geschonden (maatschappelijk) belang en anderzijds het belang van de fiscale geheimhouding. De Inspectiedienst SZW regio Zuid-West heeft naar aanleiding van uw vragen een bliksemonderzoek uitgevoerd in een twaalftal landbouwbedrijven, die zich toeleggen op het uienpellen. Dit onderzoek heeft op een woensdagmiddag plaatsgevonden, omdat dan de meeste kans bestaat dat werkende kinderen worden aangetroffen. Bij geen van de bezochte bedrijven zijn overtredingen van de Arbeidswet geconstateerd. Dit resultaat sluit overigens aan bij eerdere ervaringen van de Inspectiedienst SZW op dit gebied. Deze kwestie dient dan ook als een incident te worden beschouwd.	 Sociale Zaken en Werkgelegenheid
 KVR10820.xml	 1999	 SP	 Vragen naar aanleiding van de dreigende uitzetting van de Roma-familie Kolompak uit Valkenswaard.	 Bent u op de hoogte van de dreigende uitzetting van de Roma-familie Kolompak uit Valkenswaard? Kunt u verduidelijken nu het hier een Westeuropese Roma-familie betreft hoe het mogelijk is dat deze in de asielprocedure terecht is gekomen? Vindt u dit juist? Zo ja, om welke reden? Zo nee, welke consequenties verbindt u hieraan? Bent u ervan op de hoogte dat bedoelde familie getracht heeft documenten te verkrijgen in België, Frankrijk, Luxemburg, Duitsland, Spanje en Italië maar dat geen van deze landen bereid is hen deze documenten te verstrekken om reden dat zij in deze landen onbekend zijn en anderzijds niet in staat zijn bewijzen van hun vroegere verblijf daar te overleggen? Is dan niet de conclusie dat deze familie in feite statenloos is gerechtvaardigd? Betekent dit niet tevens dat deze familie niet kan worden uitgezet nu statenloosheid in de terugkeernotitie geldt als een grond voor niet-uitzetting? Bent u bereid uw eerdere afwijzende beslissingen te heroverwegen, en bent u bereid het feit daarbij te betrekken dat deze Roma-familie inmiddels is geïntegreerd in de Nederlandse samenleving? Ziet u internationaalrechtelijk/binnen het Europese recht mogelijkheden voor dit soort individuele gevallen om hen te documenteren zodat zij een legale status krijgen in de Europese Unie?	 Ja. Er bestaat geen wettelijke bepaling die het indienen van een asielaanvraag onmogelijk maakt omdat deze in strijd zouden zijn met de verplichtingen die uit het Vluchtelingenverdrag volgen. Ik zal mij verder om privacy-redenen niet uitlaten over de motieven van de betrokkenen. Namens betrokkenen is door de «Stichting Maatschappelijkwerk Dommelregio» en de raadsman van betrokkenen bij brief een aanvraag om een vergunning tot verblijf ingediend bij de consulaten van Frankrijk, Duitsland, Spanje, Zwitserland, België, Luxemburg, Denemarken, voormalig Joegoslavië en Italië. Tevens is verzocht om afgifte van een laisser passer indien betrokkenen niet in aanmerking komen voor een vergunning tot verblijf. In zijn algemeenheid werd er door genoemde consulaten in procedurele zin geantwoord (aangegeven werd bij welke instantie de aanvraag moet worden ingediend en welke bescheiden overgelegd moeten worden). Ook met betrekking tot het verzoek om afgifte van een laisser passer werd in procedurele zin geantwoord. Overigens ben ik niet bekend met het antwoord van de zijde van het Italiaanse consulaat en het consulaat van het voormalige Joegoslavië. De strekking van de antwoorden van de betrokken consulaten geeft mij geen aanleiding om te concluderen dat deze familie staatloos is. Betrokkenen hebben tot twee keer toe niet voldaan aan het verzoek om zich te melden in het Vertrekcentrum Ter Apel. Hierdoor heeft geen grondig onderzoek kunnen plaatsvinden naar de terugkeermogelijkheden voor dit gezin. Hieruit volgt dat nog geenszins is vastgesteld dat betrokkenen staatloos zijn. Omdat betrokkenen niet hebben voldaan aan de aanzegging om Nederland op eigen gelegenheid te verlaten, moet verder de gestelde integratie voor rekening van de familie blijven. Daargelaten de merites van deze zaak, acht ik, gelet op het bestaan van het Verdrag betreffende de status van staatlozen van New York uit 1954 (Tractatenblad 55 (1954) nr. 2) en het Verdrag betreffende de beperking der Staatloosheid van 1961 (Tractatenblad 124 (1967) nr. 1) nadere internationale afspraken over hoe moet worden omgegaan met staatlozen niet noodzakelijk.	 Justitie
 KVR10821.xml	 1999	 VVD	 Vragen naar aanleiding van de uitspraken van een lid van het College van Burgemeester en Wethouders van de gemeente Veghel tijdens een programma van Omroep Brabant van 17 november 1999 over de boete-opbrengsten van snelheidsovertredingen, geconstateerd met een door de gemeente geplaatste, onderhouden en volledig geëxploiteerde camera op met name provinciale wegen en rijkswegen.	 Heeft u kennisgenomen van de uitspraken van een lid van het College van Burgemeester en Wethouders van de gemeente Veghel over de boete-opbrengsten van snelheidsovertredingen, geconstateerd met een door de gemeente geplaatste, onderhouden en volledig geëxploiteerde camera op met name provinciale wegen en rijkswegen? Is het waar, dat de wegbeheerders van provinciale wegen en rijkswegen rond de gemeente Veghel zelf geen investeringen doen in het plaatsen, onderhouden en exploiteren van snelheidscamera’s langs de aan hun beheer toevertrouwde wegen en dat de gemeente Veghel vanuit haar verantwoordelijkheid voor de hele verkeersveiligheid uit eigen budget aldaar snelheidscamera’s plaatst, onderhoudt en exploiteert? Wat is uw oordeel hierover? Is dit een landelijk beeld? Indien het antwoord op de vorige vraag bevestigend luidt, welke maatregelen overweegt u dan te treffen om de onderscheiden wegbeheerders zelf verantwoordelijk te laten zijn voor de algehele verkeersveiligheid – waaronder de handhaving van de maximumsnelheden – op de aan hun beheer toevertrouwde wegen? Deelt u de opvatting van Burgemeester en Wethouders van de gemeente Veghel dat een deel van de boete-opbrengsten, geconstateerd met een «eigen» camera langs de provinciale wegen en rijkswegen, moet terugvloeien naar de gemeentelijke kas om deze gelden vervolgens te oormerken voor investeringen in het kader van het programma Duurzaam Veilig? Zo neen, waarom niet? Omroep Brabant, 17 november 1999	 	 Justitie (JUS)
 KVR10822.xml	 1999	 VVD	 Vragen naar aanleiding van het beleid van een eenheid van de belastingdienst inhoudende dat een boete wegens het niet tijdig op aangifte voldoen van kapitaalsbelasting eerst wordt opgelegd indien na aanmaning niet binnen de in die aanmaning gestelde termijn alsnog is betaald.	 Bent u bekend met het beleid van een eenheid van de belastingdienst inhoudende dat een boete wegens het niet tijdig op aangifte voldoen van kapitaalsbelasting eerst wordt opgelegd indien na aanmaning niet binnen de in die aanmaning gestelde termijn alsnog is betaald? Is dit beleid ook bij andere eenheden van de belastingdienst bekend, en is het ook richtinggevend voor die andere eenheden? Bent u van oordeel dat in dit geval sprake is van beleid in de zin van het besluit van 21 juli 1995, BNB 1998/90, zodat dit alleen door of namens u vastgesteld had mogen worden? Zie Hof Den Haag, 3 juni 1999, nr. BK-98/03468	 	 Financiën
 KVR10823.xml	 1999	 SP	 Vragen over het volgen van milieuactivisten door de BVD (Binnenlandse Veiligheidsdienst) en verschillende politieregio''s.	 Hebt u kennisgenomen van het bericht «Samenwerking tegen milieuactivisten»? Klopt de inhoud van dit bericht? Zo ja, waarom hebben de BVD en verschillende politieregio’s besloten extra tijd en geld te steken in het volgen van milieuactivisten, die doorgaans geweldloos opereren? Wat wordt verstaan onder «centraal volgen en analyseren»? Welke middelen mogen en zullen hierbij worden ingezet? Aan welke milieugroepen wordt in concreto gedacht? Is dit initiatief op uw instructie genomen? Zo neen, vindt u dit initiatief passen in de taakstelling en prioriteiten die het kabinet heeft geformuleerd voor de BVD en de politie? NOS Teletekst, 15 oktober 1999	 Ja. De politie heeft geconstateerd dat verschillende acties werden gevoerd tegen de aanleg van de Betuwelijn. Bij deze acties heeft de politie de gebruikelijke begeleiding verzorgd. Uit politiële informatie blijkt dat mogelijk acties zullen worden gevoerd die zullen leiden tot het stilleggen van bouwactiviteiten. Dit zou betekenen dat de uitvoering van democratisch genomen beslissingen tot aanleg van infrastructurele werken zou worden belemmerd. Voorts zou dit betekenen dat door stillegging van de werkzaamheden grote financiële schade zou worden geleden. Dit blijkt bijvoorbeeld uit recente ervaringen met een actie bij het Sophiatracé, waardoor het werk aldaar voor een dag werd stilgelegd. Dit leverde een schade op van f 200 000,=. De politie-activiteiten zijn er in eerste instantie op gericht om dit soort acties – die in het algemeen inderdaad geweldloos verlopen – te voorkomen. Aangezien het hier een openbare-ordeaangelegenheid betreft, is het een taakaspect van elke betrokken burgemeester. De BVD heeft hierin vooralsnog geen taak. Hieronder wordt verstaan het vergaren van inlichtingen met betrekking tot mogelijke acties en het analyseren hiervan. Het begrip «centraal» duidt erop dat wordt samengewerkt door verschillende regionale politiekorpsen. De activiteiten vinden lokaal op reguliere wijze plaats en dat zal ook zo blijven. Het coördinatiepunt is niet meer dan een verzamelpunt waar de vele lokale informatie wordt verzameld. De meerwaarde ligt in het ordenen en analyseren van de informatie. Op deze wijze wordt voorkomen dat in de 25 regionale politiekorpsen langs elkaar heen zou worden gewerkt, hetgeen teveel risico’s met zich zou brengen. Wat betreft het inwinnen van informatie door de politiekorpsen wordt uitgegaan van het standpunt dat de Minister van Justitie en ik aan de Tweede Kamer hebben gezonden bij brief van 5 oktober 1999 (kamerstuk 25 232, nr. 18). Kort gezegd komt dit erop neer dat verschillende toepassingsvormen van observatie en het inzetten van gesprekscontacten/informanten passen binnen het kader van artikel 2 van de Politiewet 1993. Men heeft geen specifieke groeperingen op het oog. De politie zal in beginsel elke groepering die voornemens is de bouwwerkzaamheden stil te leggen, kritisch volgen. Het initiatief is genomen door de desbetreffende regionale politiekorpsen en de plaatselijke bestuurders. Ik vind dat dit initiatief past binnen de taakstelling van de politie. Het voorkomen van verstoringen van de openbare orde is een prioriteit die constant aandacht verdient. Wat betreft de BVD verwijs ik kortheidshalve naar mijn antwoorden op vragen van het lid Oedayraj Singh Varma. Aanhangsel Handelingen, nr. 500, vergaderjaar 1999–2000.	 Binnenlandse Zaken en Koninkrijksrelaties
 KVR10824.xml	 1999	 GroenLinks	 Vragen naar aanleiding van de berichten in De Telegraaf van 15 oktober 1999 en de Gelderlander van 16 oktober 1999 over de oprichting van een Centraal Punt Informatie Coördinatie Grote Infrastructurele Projecten (CICI). Deze vragen dienen ter aanvulling op de eerdere vragen terzake van de leden Poppe en Kant, ingezonden 20 oktober 1999 (2990001270) en het lid Crone, ingezonden 21 oktober 1999 (2990001270).	 Zijn de berichten over de oprichting van een Centraal Punt Informatie Coördinatie Grote Infrastructurele Projecten, kortweg CICI, waar? Kunt u uitleg geven over doel, verantwoordelijkheid, coördinatie en uitvoering van het CICI? Welke politieregio’s zijn of worden bij het CICI betrokken? Zal het CICI fysiek worden ondergebracht bij de CRI? Zo neen, waar wel en waarom? Is het doel van dit informatiepunt om, zoals persberichten melden, alle informatie over milieu-activisten die mogelijk acties zouden kunnen beramen rond de planning, coördinatie of uitvoering van grootschalige infrastructurele projecten, systematisch te verzamelen en analyseren? Welke definitie hanteert u bij het begrip milieu-activisme? Welke criteria zijn aangelegd voor de informatieverzameling bij het CICI in het kader van dit activisme? Valt de Vereniging Milieudefensie, die regelmatig acties tegen de uitbreiding van Schiphol heeft georganiseerd, onder de definitie van milieu-acitvisme die door het CICI wordt gehanteerd? Zo ja, welke landelijke milieu-organisaties nog meer? Zo neen, welke andere landelijke milieu-organisaties vallen eronder? Krijgt het CICI naast een dataverzamelingstaak ook executieve taken of bevoegdheden? Zo ja, kan het CICI daarbij dan gebruik maken van bijzondere opsporingsmethoden zoals afluisteren of de inzet van informanten en/of infiltratie? Kunt u aangeven hoever de samenwerking van het CICI met de Binnenlandse Veiligheidsdienst (BVD), met de (regionale) Politieke Inlichtingendiensten en met de CRI gaat? Wordt er samengewerkt met de Dienst Bijzondere Recherchezaken van de CRI? Heeft u reden aan te nemen dat het verzet tegen Schiphol, HSL, Betuwelijn, Noord-Zuidlijn of vergelijkbare grote infrastructurele projecten een vorm of omvang aanneemt die BVD- of CRI-belangstelling voor personen betrokken bij dit verzet rechtvaardigt? Zo ja, welke redenen zijn dat? Zullen gegevens afkomstig van de BVD, of in opdracht van de BVD verzameld, kunnen worden opgeslagen in de CICI-databank? Kunnen de methodieken van de BVD, zoals het afluisteren van vergaderingen of de inzet van BVD-informanten of infiltranten voor de informatievoorziening van het CICI worden ingezet? Zullen de in de CICI-databank opgeslagen gegevens vallen onder de wet op de politieregisters of onder de wet op de inlichtingen en veiligheidsdiensten? Wat betekent dit voor de notificatie van geregistreerden en voor de mogelijkheid van geregistreerden om deze persoonsgegevens in te zien en te corrigeren? Op welke wijze is de democratische en juridische controle geregeld op de werkzaamheden die het CICI verricht? Waar zal het verslag van de voortgang en de werkzaamheden worden gepubliceerd? De Telegraaf en de Gelderlander van 15 resp., 16 oktober 1999	 Ja. Het CICI dient de volgende doelen: Het verzamelt de informatie aangaande onwettige activiteiten die worden uitgeoefend tegen de aanleg van infrastructurele werken. Het CICI maakt totaalanalyses, waardoor het mogelijk langs elkaar heen werken van de regionale politiekorpsen wordt voorkomen en een reëler beeld wordt verkregen van genoemde activiteiten. Het laat bestaande lokale verantwoordelijkheden van burgemeesters geheel intact. Alle politiekorpsen zijn hierbij betrokken. In de politieregio’s waar een infrastructureel werk wordt aangelegd, vindt op reguliere wijze werkoverleg plaats met betrekking tot de uitvoering van de hiervoor bedoelde activiteiten. Het CICI zal in één van de desbetreffende politieregio’s worden ondergebracht, als facilitair voor de andere regiokorpsen. Het CICI zal van start gaan in de regio Gelderland-Zuid, doch zal zo nodig eenvoudig op andere plaatsen kunnen worden gevestigd. Ten einde de doelstellingen die hiervoor bij het antwoord op vraag 2 zijn geduid, te realiseren, zal het CICI informatie inwinnen over groepen en organisaties die tot doel hebben de aanleg van infrastructurele projecten te verhinderen dan wel te bemoeilijken. Het CICI zal de desbetreffende informatie waarover de verschillende politiekorpsen in dit verband beschikken, samenbrengen, zodat een optimaal rendement kan worden geput uit de voorhanden zijnde informatie. De informatie zal worden bewerkt en geanalyseerd door deskundige medewerkers. Indien in de informatie lacunes worden geconstateerd, wordt zo nodig getracht aanvullende informatie te verkrijgen. Graag benadruk ik dat het CICI zich niet exclusief richt op zogenaamde milieuactivisten. Dit begrip is in ieder geval door het CICI niet gedefinieerd. Zoals gezegd, worden alle groepen en organisaties die mogelijkerwijs de aanleg van grote infrastructurele projecten verhinderen of bemoeilijken, betrokken in de activiteiten van het CICI. In het antwoord op vraag 3 kwam al naar voren dat het CICI geen definitie van «milieuactivisme» hanteert. Alle activiteiten van de politie in het kader van het CICI worden uitgevoerd overeenkomstig de standpuntbepaling inzake informatie-inwinning door de politie ten behoeve van de handhaving van de openbare orde, zoals de Minister van Justitie en ik die op 5 oktober 1999 aan de Tweede Kamer hebben gezonden (kamerstukken II 1999–2000, 25 232, nr. 18), alsmede overeenkomstig de handleiding die wij op korte termijn aan de korpsen zullen sturen. De BVD heeft tot taak het verzamelen van gegevens over personen en organisaties die een gevaar kunnen vormen voor gewichtige belangen van de Staat. De mogelijkheid bestaat dat de BVD bij de uitvoering van zijn taak de beschikking krijgt over gegevens die voor de politie of justitie van belang zijn. Het omgekeerde kan zich uiteraard ook voordoen. De Wet op de inlichtingen- en veiligheidsdiensten voorziet daarom in de mogelijkheid van het uitwisselen van gegevens. In het onderhavige geval wordt daaraan praktisch vormgegeven door het plaatsen van een BVD-liaison bij het CICI. Deze liaison maakt geen deel uit van het CICI. De liaison onderhoudt periodiek contact met het CICI en beziet of in concreto raakvlakken bestaan tussen de activiteiten van het CICI en die van de BVD. Mocht dit leiden tot het uitwisselen van informatie, dan vindt dit plaats overeenkomstig de regels die zijn vastgelegd in de nota Informatie-uitwisseling Politie-BVD, die wordt vermeld in het rapport van de commissie-Kalsbeek (kamerstukken II 1998/99, 26 269, nrs. 4–5, blz. 265). In essentie betekent dit dat de BVD algemene inlichtingen en dreigingsanalyses verstrekt. Dit kan zowel schriftelijk als mondeling plaatsvinden. Voor zover persoonsgegevens worden verstrekt, gebeurt dit – in verband met de rechtszekerheid van betrokkenen – uitsluitend schriftelijk. Indien nodig vindt samenwerking van het CICI met de CRI plaats. Op dit moment is hiervan geen sprake. Van de overheid mag worden verwacht dat zij al datgene doet wat nodig is om verstoringen van de openbare orde te voorkomen. Voor de BVD ligt hier een taak indien en voor zover sprake is van een bedreiging voor een gewichtig belang van de Staat. Zoals aangegeven in het BVD-jaarverslag 1998 beperkt de belangstelling van de BVD zich op dit moment tot het Groen Front. Uit nader onderzoek zal moeten blijken of de BVD ook aan andere organisaties aandacht moet besteden. In krantenpublicaties hebben milieuactivisten uitvoerig verhaald over kraakacties met het doel zich in te graven en zo de aanleg van de verschillende werken te verhinderen, althans te bemoeilijken. Naar aanleiding van deze publiciteit van de kant van de milieuactivisten, is het idee ontstaan de informatie waarover de politiekorpsen in dit verband beschikken, te bundelen en te analyseren. Het is de taak van de politie om in het kader van de handhaving van de openbare orde deze activiteiten te volgen. Op dit moment is nog geen inschatting te maken over het verdere verloop van de acties. De BVD voert zijn wettelijke taak zelfstandig uit. Dat wil zeggen dat de BVD niet kan en mag optreden als verlengstuk van politie of justitie. Dit neemt niet weg dat, zoals uiteengezet bij het antwoord op vraag 6, de BVD bij zijn taakuitvoering de beschikking kan krijgen over de gegevens die voor het CICI van belang zijn. Binnen het kader van zijn taakuitvoering is de BVD ook bevoegd het CICI gegevens te verstrekken. Het CICI zal de van de BVD ontvangen gegevens opslaan in de CICI-databank. De CICI-databank is aan te merken als een registratie van persoonsgegevens als bedoeld in de Wet politieregisters. Het informeren van personen over wie gegevens in de CICI-databank zijn opgenomen, alsmede de inzage- en correctiemogelijkheden die deze personen hebben, vinden plaats conform de reguliere systematiek van de Wet politieregisters. Indien daartoe aanleiding bestaat, zal de landelijk opgemaakte analyse periodiek worden doorgesproken met de regionale politiekorpsen en het ministerie van Binnenlandse Zaken en Koninkrijksrelaties. In iedere betrokken regio wordt volgens de bestaande reguliere kanalen verantwoording afgelegd.	 Binnenlandse Zaken en Koninkrijksrelaties (BZK)
 KVR10825.xml	 1999	 VVD	 Vragen naar aanleiding van bericht (ANP) in Rotterdams Dagblad, over opleiding en vorming van (snel inzetbare) pelotons mobiele eenheid bij de Koninklijke Marechaussee.	 Is de Koninklijke Marechaussee sinds dit voorjaar bezig met de opleiding en vorming van 16 pelotons mobiele eenheid (ME), waarvan acht snel inzetbaar moeten zijn? Met welk doel en in welke situaties zullen deze eenheden worden ingezet? Bestaat er een verband tussen de vorming van deze eenheden en het EK2000? Uit welke onderdelen worden deze mobiele eenheden samengesteld? Wat betekent dit voor de uitvoering van de andere taken van deze onderdelen? Met ingang van welke datum zijn deze eenheden inzetbaar? ANP en Rotterdams Dagblad, 5 november 1999	 De Koninklijke marechaussee beschikt over acht en een half peloton ME en enkele ME-ondersteunende eenheden. De ME-pelotons kunnen worden ingezet bij de handhaving van de openbare orde in het kader van de uitvoering van de politietaken van de Koninklijke Marechaussee waaronder bijstandverlening aan de politie. Deze capaciteit bestaat al geruime tijd. Gelet op de aanbevelingen in het rapport «Paraatheid, «alleen een kwestie van opschalen»?», dat door de Minister van Binnenlandse Zaken en Koninkrijksrelaties bij brief van 22 oktober 1998 aan de Voorzitter van de Tweede Kamer is aangeboden, wordt sedert begin 1999 gewerkt aan optimalisering van de paraatheid (geoefendheid, gereedstelling) van de pelotons. De pelotons worden samengesteld uit personeel dat werkzaam is in de diverse taakvelden van de Koninklijke marechaussee. Bij inzet van deze ME-pelotons dient dan ook, gedurende de tijd van die inzet, nadere prioriteitstelling plaats te vinden bij de reguliere taakuitvoering. Nee. In het kader van haar taken houdt de Koninklijke marechaussee rekening met de mogelijkheid dat door de Minister van Binnenlandse Zaken en Koninkrijksrelaties op grond van artikel 58 van de Politiewet 1993 in bijzondere gevallen om bijstand wordt gevraagd.	 Defensie (DEF)
 KVR10826.xml	 1999	 PvdA	 Vragen naar aanleiding van het artikel ''De toekomst van Ruslands Pelsdierenhouderij'' in De Pelsdierenhouder 1999.	 Bent u op de hoogte van het artikel «De toekomst van Ruslands Pelsdierenhouderij» ? Is het waar dat u een instituut financiert dat management-adviezen op het gebied van pelsdierenhouderij in de wereld verzorgt? Zo ja, waarom gaat er ontwikkelingsgeld naar een dergelijk instituut met als gevolg dat directe subsidie wordt verleend aan de pelsdierenfokkerij? Hoe verhoudt zich deze financiering met het Nederlands beleid waarin de pelsdierenfokkerij gedeeltelijk verboden en de Tweede Kamer uitgesproken heeft ook het resterende deel te willen verbieden? De Pelsdierenhouder 1999	 Ja. De bedoelde adviseringsopdracht werd uitgevoerd door de stichting PUM. Deze stichting ontvangt subsidie van de Minister voor Ontwikkelingssamenwerking voor het uitzenden van missies naar ontwikkelingslanden en van de Minister van Economische Zaken voor missies naar Midden- en Oost-Europa. Volgens informatie van de stichting PUM is bedoelde missie naar Rusland gesubsidieerd door de Minister van Economische Zaken. De bedoelde missie is uitgevoerd t.b.v. nertsenfokkerijen. Het fokken van nertsen is in Nederland op dit moment nog niet verboden.	 Ontwikkelingssamenwerking
 KVR10827.xml	 1999	 GroenLinks	 Vragen over de overbrenging van ernstig zieke, Nederlandse gedetineerden in het buitenland naar Nederland, naar aanleiding van de medische situatie van Alex van Zon die als gedetineerde in Marokko sinds een half jaar wegens een ernstige nierziekte in het ziekenhuis van Casablanca verblijft.	 Bent u bekend met de medische situatie van Alex van Zon, die als gedetineerde in Marokko sinds een half jaar wegens een ernstige nierziekte in het ziekenhuis van Casablanca verblijft? Deelt u de mening dat zijn overbrenging naar Nederland de grootste spoed behoeft? Voorziet het Verdrag met Marokko inzake de overbrenging van gevonniste personen in de mogelijkheid in noodsituaties via een spoedprocedure te handelen? Zo ja, welke criteria gelden voor deze spoedprocedure? Komen Alex van Zon of andere ernstig zieken hiervoor in aanmerking? Indien het verdrag niet voorziet in de mogelijkheid van een spoedprocedure, ziet u dan wel aanleiding in de medische nood van Alex van Zon en andere ernstig zieken om bij de Marokkaanse autoriteiten aan te dringen op een zeer spoedige overbrenging naar Nederland, waar de behandelingsmogelijkheden beter zijn? Zo nee, waarom niet? Op welke wijze denkt u hem en anderen dan wel te kunnen helpen? Bent u bereid om voor de Nederlandse gedetineerden die niet in staat blijken hun boete op korte termijn te betalen aan de Marokkaanse autoriteiten een financiële regeling (bijvoorbeeld een lening) te treffen? Bent u bereid zo spoedig mogelijk de Kamer het verdrag te doen toekomen, zodat de ratificatieprocedure snel kan aanvangen?	 Ja; sinds mei 1999 wordt de heer Van Zon behandeld op de afdeling nephrologie van het Ibn Rochd Ziekenhuis te Casablanca, alwaar hij op 10 juni 1999 werd opgenomen. Hij ging van 1 november tot 24 november jl. in hongerstaking als gevolg waarvan zijn medische situatie verslechterde. De nierfuncties nemen geleidelijk af zodat nierdialyse onvermijdelijk lijkt. De dialyse-mogelijkheden in Marokko zijn in openbare ziekenhuizen onvoldoende aanwezig waardoor overbrenging naar Nederland wenselijk is. De Marokkaanse autoriteiten hebben te kennen gegeven te zullen meewerken aan een spoedige overplaatsing van de heer Van Zon naar Nederland in het kader van de WOTS. Het Verdrag voorziet niet in een spoedprocedure. In geval een gedetineerde zeer ernstig ziek is en adequate medische verzorging niet mogelijk is, wordt er bij de Marokkaanse autoriteiten op aangedrongen betrokkene over te brengen naar Nederland. Zodra uit medische rapporten blijkt dat een gedetineerde terminaal ziek is wordt gratie op medische gronden aangevraagd. De Marokkaanse autoriteiten stellen zich zowel in het geval van zeer ernstig zieke als van terminaal zieke gedetineerden zeer coulant op. Ik onderken dat het betalen van de opgelegde boete voor een aantal gedetineerden een probleem kan opleveren. Op grond van bestaand beleid dat geen rijksvoorschotten worden verstrekt voor betaling van opgelegde boetes, ligt het niet in de rede dat het Ministerie met gedetineerden die niet over voldoende geldmiddelen beschikken om hun boete te betalen, een lening aangaat. Overigens is het niet betalen van de boete niet opgenomen als pertinente weigeringsgrond in het Verdrag. De praktijk zal moeten uitwijzen hoe de Marokkaanse autoriteiten hiermee omgaan. Het probleem van de boete(s) doet zich overigens niet alleen in Marokko voor. Met name in Frankrijk wordt in geval van drugssmokkel en/of drugsbezit naast een gevangenisstraf een (vaak zeer hoge) boete opgelegd, die in veel gevallen een belemmering voor overbrenging is. Ik heb de tekst van het op 30 november 1999 te Rabat getekende Verdrag tussen het Koninkrijk der Nederlanden en het Koninkrijk Marokko inzake de overbrenging van gevonniste personen op 3 december jl. (kenmerk DJZ/VE-1353/99) naar de voorzitters van de Eerste en Tweede Kamer gezonden. Het verdrag zal met ingang van 30 december voorlopig worden toegepast. Nadat het advies van de Raad van State zal zijn ingewonnen, zal het verdrag ter goedkeuring aan de Staten-Generaal worden overlegd.	 Buitenlandse Zaken
 KVR10829.xml	 1999	 CDA	 Vragen over mogelijke administratieve problemen bij de Rijksluchtvaartdienst (RLD) en het niet tijdig verstrekken van nieuwe Europese brevetten aan verkeersvliegers.	 Hebt u kennis genomen van berichten in de media dat honderden verkeersvliegers van de KLM en andere Nederlandse maatschappijen niet mogen vliegen omdat zij wekenlang hun brevet missen? Is er een administratieve chaos bij de RLD? Zo ja, wat zijn daarvan de gevolgen voor de brevetten van verkeersvliegers? Was u ervan op de hoogte dat door administratieve problemen de brevetten niet tijdig aan de verkeersvliegers zouden worden verstrekt? Zo ja, welke maatregelen hebt u genomen om er voor te zorgen dat de brevetten wel tijdig verstrekt konden worden? Bestaat er verschil van mening tussen u en de juridische diensten van de RLD enerzijds en de uitvoerende afdelingen van de RLD anderzijds over het tijdstip van invoering van de nieuwe Europese brevetten? Wordt er in Duitsland en België meer tijd genomen om deze nieuwe brevettering in te voeren? Zo ja, waarom is daar in Nederland niet voor gekozen? Wat zijn de gevolgen van het te laat verstrekken van brevetten? Bent u ervan op de hoogte dat deze situatie kan leiden tot annulering van vluchten? Acht u een dergelijke situatie niet schadelijk voor de KLM, de positie van Schiphol en de belangen van Nederland? Passen deze (administratieve) problemen bij de RLD in een breder patroon van slordigheden waarbij brevetten 3 maanden na afname van het examen nog niet verstrekt zijn en waarbij cijferlijsten van kandidaten zoek raken? Welke gevolgen heeft dit voor vliegscholen, particulieren en andere (kleine) vliegers? Welke maatregelen neemt u bij de RLD om de administratie op orde te krijgen en de medewerkers van de dienst te motiveren? Telegraaf, 15 november 1999	 Ja. Nee, wat wel het geval is, is dat per 1 oktober het eerste deel van het nieuwe brevet- en examenstelsel is ingevoerd. Het nieuwe brevet- en examenstelsel is mede gebaseerd op de Europese afspraken in JAA-verband. Naast de invoering van nieuwe regelgeving werd gelijktijdig een nieuw automatiseringssysteem ingevoerd en is bij de RLD de organisatie aangepast. De invoering is zowel nieuw voor de RLD, maar evenzo voor de betrokken vliegers, opleidingen en luchtvaartmaatschappijen. De invoering van het nieuwe systeem en de nieuwe regelgeving vergt voor alle partijen gewenning en heeft bij de RLD tot enige vertraging in de afdoening geleid. Omstreeks 1 oktober hebben alle betrokken piloten een nieuw brevet en een bijbehorende medische verklaring ontvangen. Bij de eerste reguliere verlengingsdatum van 1 november leken er bij de KLM problemen te gaan ontstaan, maar deze zijn in samenwerking van KLM en RLD tijdig opgelost. Op dit moment is er in de afdoening nog sprake van een beperkte vertraging. Ik verwacht dat deze spoedig zal zijn ingelopen. Het spreekt voor zich dat ik er van op de hoogte was dat het nieuwe stelsel werd ingevoerd en het is voor mij geen geheim dat een complexe invoering altijd aanloopproblemen geeft. Dit is voorzien en heeft geresulteerd in maatregelen (telefonisch call-centre, extra uitvoerend personeel en extra procesbegeleiding). De aanloopproblemen zijn daarmee grotendeels ondervangen en in elk geval beheersbaar gebleven en gevolgen voor de verkeersvliegers zijn voorkomen. Nee. In JAA verband was voor alle landen in principe een invoeringsdatum van 1 juli 1999 afgesproken. Denemarken heeft dit als enige land gehaald. gevolgd door Groot-Brittanië en Ierland en per 1 oktober door Nederland. In Nederland vindt de invoering gefaseerd plaats; per 1 oktober is het systeem voor vleugelvliegtuigen ingevoerd, helikopters zullen nog volgen. Andere landen, waaronder Duitsland en België zijn nog bezig om de invoering te realiseren. In Nederland is de invoering gecombineerd met de invoering van een nieuw automatiseringsstelsel, hetgeen vanwege het millennium noodzakelijk was (de oude systemen zijn 10 à 15 jaar oud en vervanging werd urgent). Dit leidde tot de wens van tijdige invoering voor 1 januari 2000. De invoering was aanvankelijk per 1 juli 1999 voorzien. Er is juist tot 1 oktober de tijd genomen om de invoering beter voor te bereiden door o.a. een praktijkproef te houden. Dat heeft duidelijk zijn vruchten afgeworpen. maar laat onverlet dat invoering van dergelijke complexe systemen (regelgeving en automatisering) altijd verrassingen blijft opleveren. Bovendien en dat wil ik graag toegeven, lag het aantal vragen en reacties uit het veld aanmerkelijk hoger dan tevoren was ingeschat. Zonder geldig brevet of zonder geldige medische verklaring mag iemand niet vliegen. Van annulering van vluchten is volgens de KLM geen sprake en ook van overige maatschappijen heb ik geen enkel zodanig signaal ontvangen. Van een dergelijke situatie is geen sprake geweest. Om een brevet af te geven moet aan een aantal eisen zijn voldaan. Dat betreft het theorie- en praktijkexamen, de medische geschiktheid en recente vliegervaring. Als aan al die vereisten wordt voldaan wordt het brevet afgegeven. De afhandelingstijd bedraagt normaal gesproken maximaal tien dagen. Door voornoemde oorzaken kan de afgifte enkele weken vertraagd zijn, maar van vertraging oplopend tot 3 maand is de RLD niets bekend. Tenslotte, de RLD vraagt en behandelt geen cijferlijsten. Bij theorie examens wordt de uitslag door de examencommissie vastgesteld en het resultaat aan de RLD en de kandidaat medegedeeld, bij praktijkexamens wordt het resultaat door de examinator aan de RLD en aan de kandidaat medegedeeld. Door de afspraken in JAA verband zijn de vliegscholen gehouden aan nieuwe regelgeving. De scholen zijn hiervan geruime tijd geleden op de hoogte gesteld. Particulieren die een vliegopleiding volgen alsmede alle vliegers zijn zowel via directe mailing als via diverse publicaties op de hoogte gesteld. Zoals gemeld bij vraag 2 is met de invoering incidenteel vertraging opgetreden. De in de vraag aangeduide groepen kunnen daardoor gehinderd zijn. Met de extra inzet van extra personeel en door overwerk, verwacht ik dat de achterstand spoedig zal zijn ingelopen. De betrokken medewerkers zijn overigens zeer gemotiveerd en zetten zich ten volle in.	 Verkeer en Waterstaat
 KVR1083.xml	 	 GroenLinks	 De vragen betreffen de uitspraak van de minister van VWS, dat mensen die lijden aan de vermoeidheidsziekte ME (Myalgische Encephalomyelitis) in aanmerking moeten kunnen komen voor een WAO-uitkering.	 Bent u ervan op de hoogte dat de minister van Volksgezondheid, Welzijn en Sport op 18 januari jl. bij de uitreiking van de «ME-Award» heeft gesteld dat mensen die lijden aan de vermoeidheidsziekte ME in aanmerking moeten kunnen komen voor een WAO-uitkering? Deelt u deze stelling? Zo neen, waarom niet? Zo ja, bent u bereid het daartoe te leiden dat bij (her)keuringen van werknemers in het kader van de WAO rekening wordt gehouden met de (vaak niet of moeilijk objectiveerbare) klachten die ME patie¨nten hebben?	 Ja. In algemene zin is het juist, dat er van ziekte of gebrek sprake moet zijn (geweest) wil iemand in aanmerking kunnen komen voor een arbeidsongeschiktheidsuitkering. Dit is echter geen voldoende voorwaarde. Bepaald is dat de arbeidsongeschiktheid een rechtstreeks en objectief medisch vast te stellen gevolg van ziekte of gebreken dient te zijn. Door mij wordt niet overwogen de eis van «rechtstreeks en objectief vast te stellen» te wijzigen. Verwezen zij in dit verband ook naar mijn antwoord op de aanvullende vragen van het lid mevrouw Adelmund . Aanhangsel Handelingen, nr. 452, Vergaderjaar 1994–1995.	 Sociale Zaken en Werkgelegenheid
 KVR10830.xml	 1999	 SP	 Vragen naar aanleiding van een bericht in de Nieuwe Revu van 24 november 1999 waarin staat dat de SP in 1990 vermeld stond in het BVD-dossier van journalist Bert Voskuil.	 Is het u bekend dat de SP in 1990 vermeld stond in het BVD-dossier van journalist Bert Voskuil? Van wanneer tot wanneer, op welke manier en om welke redenen was de SP onder de aandacht van de BVD en tot wanneer was dat op basis van meer dan open bronnen? Wat was de grond en rechtvaardiging voor de aandacht van de BVD voor de SP? Vindt u deze activiteiten geen verspilling van gemeenschapsgeld? Wat is in het algemeen het beleid van de BVD ten aanzien van politieke partijen? Nieuwe Revu, 24 november 1999	 Ja. Voor een beschrijving van het algemene kader waarbinnen de Binnenlandse Veiligheidsdienst (BVD) zijn taak uitvoert en heeft uitgevoerd ten aanzien van onder andere de voorloper van de SP, de KEN/ml, verwijs ik naar mijn antwoord van 31 maart 1999 op vragen van het lid Kant . Daarin wordt ingegaan op de wettelijke grondslag voor de taak van de BVD, de middelen die daarbij worden ingezet en de afwegingen die in dat kader dienen plaats te vinden. Ik heb dit geplaatst in het licht van het grondwettelijk recht van vereniging en vergadering zoals dat met name ook voor politieke partijen geldt. Overigens is het bij mogelijke aantastingen van de in de Wet op de inlichtingen- en veiligheidsdiensten genoemde belangen niet relevant door wie, vanuit welk land of vanuit welke filosofie deze worden ondernomen. De SP, begin 70-er jaren afgesplitst van de KEN/ml, is aanvankelijk in al haar aspecten object van aandacht van de BvD geweest. Het ging de dienst daarbij om de politiek/ideologische ontwikkelingen, de samenstelling en het functioneren van besturen, de contacten met verwante organisaties in het buitenland, de financiën en het ledenbestand; kortom: de partij als politiek organisme, haar leden en activiteiten in de meest ruime zin van het woord. In de loop van de jaren tachtig verwijderde de SP zich meer en meer van de marxistisch-leninistische doelstelling en ontwikkelde zich tot een democratische partij die zich vooral kenmerkte doordat zij in samenspraak met de achterban en de samenleving direct en effectief belangen wenste te behartigen. De SP verwierp uiteindelijk de marxistisch-leninistische uitgangspunten onder verwijzing naar de ineenstorting van het «reëel bestaande socialisme» in het toenmalige Oostblok. De mate van aandacht van de dienst voor de SP heeft in de loop der tijd gelijke tred gehouden met de ontwikkelingen binnen de partij. Het aantal menselijke bronnen werd medio 80-er jaren teruggebracht en de belangstelling richtte zich in hoofdzaak op de politiek-ideologische opvattingen. Eind 1990 werden de laatste bronnen teruggetrokken. Sedert medio 1991 vindt ook geen registratie van gegevens over de SP en haar leden meer plaats uit open bronnen. De activiteiten van de BVD ten aanzien van de SP vonden plaats vanuit de wettelijke taakomschrijving van deze dienst en zijn beëindigd op het moment dat moest worden geconcludeerd dat daartoe vanuit die taakomschrijving geen aanleiding meer bestond. Van enige verspilling van gemeenschapsgeld is derhalve geen sprake geweest. Aanhangsel Handelingen, nr. 1079, vergaderjaar 1998–1999.	 Binnenlandse Zaken en Koninkrijksrelaties (BZK)
 KVR10833.xml	 1999	 CDA	 Vragen naar aanleiding van het artikel ''Er moet een einde komen aan de milieu-idiotie'' in het Veluws Dagblad van 27 november 1999, over de relatie tussen milieumaatregelen, onder meer toegepast in de moderne woningbouw, en de volksgezondheid.	 Kent u het artikel «Er moet een einde komen aan de milieu-idiotie»? Erkent u de gevaren voor de volksgezondheid, vooral met betrekking tot infectieziekten die sommige milieumaatregelen met zich meebrengen, zoals verwoord door professor Van Knapen en zo ja, welke maatregelen overweegt u om deze gevaren te voorkomen? Worden de bouwplannen van planologen en architecten voldoende getoetst aan criteria van volksgezondheid? Zo ja, welke instanties doen dit? Zo neen, acht u deze situatie verantwoord? Hoe beoordeelt u de voorbeelden van risicovol gedrag genoemd in het artikel zoals phelofytenfilters, bouwen op klei in Leidsche Rijn en warm water boilers aangesloten op zonnecollectoren? Acht u het zinvol een gezondheidseffectenrapportage op te stellen bij nieuwe milieueisen? Zo neen, waarom niet? Zouden, gezien het huidige gebruik van het voorzorgprincipe (ten aanzien van bijvoorbeeld ggo’s, Waddenzee, bestrijdingsmiddelen, antibiotica in veevoer), zonneboilers niet evenzeer uit voorzorg mogen worden toegelaten in moderne woningbouw in het licht van een mogelijke legionellabesmetting? Zo neen, waarom niet? Veluws Dagblad, 27 november 1999	 	 Volkshuisvesting, Ruimtelijke Ordening en Milieubeheer (VROM)
 KVR10834.xml	 1999	 CDA	 Vragen naar aanleiding van een bericht in het Brabants Dagblad van 12 november 1999 over de wijziging van de Wet Ruimtelijke Ordening per 1 januari 2000 waardoor gemeentebesturen, buiten de Gemeenteraad om, de bevoegdheid krijgen een bouwvergunning te verlenen zonder rekening te houden met het bestemmingsplan.	 Hebt u kennisgenomen van de zorgen van de Brabantse Gedeputeerde Van Geel met betrekking tot de wijziging van de Wet Ruimtelijke Ordening per 1 januari a.s. waardoor gemeentebesturen, zelfs buiten de Gemeenteraad om, de bevoegdheid krijgen een bouwvergunning te verlenen zonder rekening te houden met het vigerende bestemmingsplan? Is het waar dat als gevolg van deze wetswijziging gemeenten de vrije hand krijgen om buiten de provincie om, binnen hun bebouwde kom het gebruik van gebouwen tot een oppervlakte van 1500 m vrij te geven? Wat was de reden om deze wijziging zo in de WRO door te voeren? Deelt u de mening dat deze in de wet opgenomen liberalisering grote gevolgen kan hebben voor het provinciale beleid met betrekking tot de zorgvuldige herbestemming van bebouwing en kan leiden tot een ongestructureerde wildgroei van bestemmingen (bijv. industrie) in randzones die op andere plaatsen juist met de grootst mogelijke zorgvuldigheid werden gepland? Zo ja, waarom is bij de parlementaire behandeling van de wet hier geen rekening mee gehouden? Welke mogelijkheden ziet u om deze dreigende ontwikkeling alsnog te voorkomen? Bent u bereid op korte termijn wettelijke maatregelen te nemen om deze ongewenste liberalisering te voorkomen? Brabants Dagblad, 12 november 1999	 Ja. Bij wetswijziging van 1 juli 1999 is artikel 19, derde lid, in de WRO opgenomen (Stb. 302). Artikel 19, derde lid, bepaalt dat burgemeester en wethouders vrijstelling van het bestemmingsplan kunnen verlenen in bij algemene maatregel van bestuur aan te geven gevallen. Het betreft gevallen die gemeenten zonder tussenkomst van de provincie zelfstandig kunnen afdoen. Bij de behandeling door de Tweede Kamer van het voorstel voor deze wetswijziging heb ik medegedeeld dat de lijst van gevallen zou worden opgenomen in het Besluit op de ruimtelijke ordening 1985 (Bro) dat daartoe zou worden gewijzigd. Deze wijziging van het Bro is op 28 oktober 1999 in het Staatsblad gepubliceerd (Stb. 447) en op 12 november 1999 op grond van artikel 3a WRO toegezonden aan de Voorzitters van de beide Kamers der Staten-Generaal. De lijst van gevallen is opgenomen in artikel 20 van het gewijzigde Bro. Onderdeel e van deze lijst luidt: «een wijziging in het gebruik van opstallen in de bebouwde kom, mits het aantal woningen gelijk blijft en het gebruik niet meer omvat dan een bruto-vloeroppervlak van 1500 m ». Het nieuwe artikel 19, derde lid, WRO vervangt het thans geldende artikel 18a van deze wet. De nadere invulling van artikel 18a is gekoppeld aan het Besluit meldingsplichtige bouwwerken (Bmb). De evaluatie van de WRO en het Bro 1985 in 1994 is voor het kabinet aanleiding geweest om te besluiten de werkingssfeer van artikel 18a WRO (oud) uit te breiden. Reden hiervoor is de wens om een lastenvermindering voor bestuur en burger te bereiken in geval van aanvragen om vrijstelling die het lokale niveau niet of nauwelijks overschrijden. Onder de huidige regeling dient voor dergelijke gevallen een procedure te worden gevolgd waarbij een verklaring van geen bezwaar van gedeputeerde staten moet worden aangevraagd, waarover de inspecteur van de ruimtelijke ordening moet worden gehoord. Het streven van het kabinet naar verruiming van de vrijstellingsbevoegdheid van de gemeente uit een oogpunt van lastenvermindering is destijds bij de behandeling van het kabinetsstandpunt over de evaluatie en ook bij de behandeling van de aan de wijziging van het Bro voorafgaande wijziging van de WRO (Stb. 1999, 302) door de Tweede Kamer gesteund (kamerstukken II 1995/96, 24 054 en 24 054, nr. 25, resp. handelingen II 1998/99, blz. 2997 t/m 3034). Het is mij bekend dat er bij sommigen twijfel bestaat over onderdeel e van de Bro-lijst. De lijst is opgesteld na overleg met vertegenwoordigers van provincies en gemeenten. Onderdeel e is in dit overleg aan de orde geweest. Vanuit de provincies is de zorg geuit dat dit onderdeel te ruim zou zijn. Na afweging van alle argumenten pro en contra is uiteindelijk gekozen voor de formulering zoals hierboven onder 2 is weergegeven. De overwegingen voor deze keuze waren de volgende. Aan de regeling ligt ten grondslag de doelstelling van decentralisatie en verlichting van bestuurslasten en lasten voor de burger. Het is de wettelijke taak van de gemeente om een goede ruimtelijke ordening van haar grondgebied na te streven. Die taak moet zij zorgvuldig invullen, zowel in het bestemmingsplan als in vrijstellingen daarvan, ook als er geen voorafgaand provinciaal toezicht is op de uitoefening van die gemeentelijke taak. Gebruikswijzigingen zoals hier aan de orde, worden niet als «recht» toegestaan: ze zijn afhankelijk van een vrijstelling expliciet te verlenen door de gemeente. Gemeenten hebben de plicht bij de uitoefening van hun vrijstellingsbevoegdheid de zorgvuldigheid in acht te nemen. Iedere aanvraag zal zorgvuldig moeten worden afgewogen, rekening houdend met de uitgangspunten en randvoorwaarden van het eigen gemeentelijk ruimtelijk beleid, het ruimtelijk beleid van provincie en rijk en met de belangen van derden. De gemeente zal haar vrijstellingsbesluit moeten voorzien van een deugdelijke motivering. Het besluit is vatbaar voor bezwaar en beroep en zal dus ook een eventuele rechterlijke toetsing moeten kunnen doorstaan. Onderdeel e van de Bro-lijst heeft betrekking op een wijziging van het bestaande gebruik in een bestaande opstal. Het bruto-vloeroppervlak van dit bestaande gebruik mag niet meer omvatten dan 1500 m . De bovengrens van 1500 m is gebaseerd op de in het kader van de grootschalige detailhandelsvestiging als ondergrens gehanteerde oppervlaktematen. De vrees van de heer Van Geel heeft betrekking op het ontstaan van winkels en bedrijfjes aan de randen van het stedelijk gebied. In de nota van toelichting bij onderdeel e van artikel 20 Bro is echter benadrukt dat de regeling het regeringsbeleid inzake perifere detailhandelsvestigingen (pdv) ongemoeid laat. Burgemeester en wethouders zullen iedere afzonderlijke gevraagde vrijstelling voor een wijziging in het gebruik van een opstal ten behoeve van detailhandel moeten toetsen aan het pdv-beleid. Op basis van het pdv-beleid is het niet mogelijk een detailhandel te vestigen in een opstal in de bebouwde kom als deze is gelegen buiten een bestaand of gepland winkelgebied of het onmiddellijk daaraan grenzende gebied. Alleen voor een aantal in het pdv-beleid genoemde uitzonderingen kan, mits passend bij de aard, schaal en functie van de betreffende kern, van deze algemene beleidsregel worden afgeweken. Het betreft dan vormen van detailhandel die niet thuishoren in winkelgebieden, zoals auto’s, boten, caravans en brand- en explosiegevaarlijke goederen alsmede bouwmarkten en grootschalige meubeldetailhandel. Een vrijstelling ten behoeve van een gebruikswijziging voor deze vormen van detailhandel kunnen burgemeester en wethouders verlenen. Zouden gemeenten lichtvaardig gebruik maken van deze vrijstellingsbevoegdheid, dan zullen derden, zoals plaatselijke middenstandsorganisaties, ongetwijfeld gebruik maken van hun mogelijkheden voor inspraak en rechtsbescherming. Overigens wijs ik erop dat in het kader van een lopend MDW-traject en naar aanleiding van ontwikkelingen rondom vestiging van zogenaamde factory outlet centres, een herbezinning plaatsvindt op het geldende ruimtelijk beleid inzake detailhandelsvestigingen. Zoals toegezegd zal ik de Kamer hierover separaat informeren. Het is mijn bedoeling de wijziging van WRO en Bro in april 2000 in werking te laten treden. Tijdens de parlementaire behandeling van de wijziging van de WRO heb ik toegezegd de toepassing van het nieuwe artikel 19 te zullen evalueren. Met name de toepassing van onderdeel e van de Bro-lijst zal ik daarbij nauwlettend volgen. Indien blijkt dat dit onderdeel van de Bro-lijst, in strijd met mijn verwachtingen, heeft geleid tot ongewenste ontwikkelingen, zal het worden aangepast.	 Volkshuisvesting, Ruimtelijke Ordening en Milieubeheer (VROM)
 KVR10835.xml	 1999	 SP	 Vragen over vertrouwelijke adviezen van de hoogleraren Wolfson, Bomhoff en Toonen over de nota Volkshuisvesting in de 21e eeuw, naar aanleiding van het artikel ''Topadviseurs: schaf de huidige huursubsidie af'' in de Volkskrant van 9 december 1999 en het artikel ''Remkes wil oude wijken slopen voor dure huizen'' in de Volkskrant van 10 december 1999.	 Hebben de hoogleraren Wolfson, Bomhoff en Toonen u vertrouwelijk geadviseerd in het kader van de nota Volkshuisvesting in de 21e eeuw? Bent u bereid om de Kamer per omgaande deze adviezen ter hand te stellen, nu de media hieruit op ruime schaal citeren? «Topadviseurs : schaf de huidige huursubsidie af.», Volkskrant 9 december 1999; «Remkes wil oude wijken slopen voor dure huizen», Volkskrant, 10 december 1999	 Nee. De hoogleraren Wolfson, Bomhoff en Toonen hebben mij geadviseerd in het kader van de evaluatie van de Nota Volkshuisvesting in de jaren negentig. Deze evaluatie is een van de bases voor de nota Wonen in de 21 e eeuw, zoals in het regeerakkoord is afgesproken. In de vraag van het kamerlid Poppe zijn de titels van de twee nota’s abusievelijk samengevoegd tot «nota Volkshuisvesting in de 21 e eeuw». De hoogleraren hebben mij niet vertrouwelijk geadviseerd, zoals in de Volkskrant van 9 en 10 december 1999 ten onrechte stond vermeld; de adviezen, in de vorm van drie essays, zijn openbaar. De essays van de hoogleraren maken deel uit van de Evaluatie Nota volkshuisvesting in de jaren negentig. Deze evaluatie heb ik reeds op 8 december 1999 aan de voorzitter van de Tweede Kamer gestuurd.	 Volkshuisvesting, Ruimtelijke Ordening en Milieubeheer
 KVR10836.xml	 1999	 CDA	 Vragen naar aanleiding van een brief van BOBW van 25 oktober 1999 aan organisaties voor begeleid werken, over het stagneren van de opdrachtverstrekking voor arbeidsbemiddeling van arbeidsgehandicapten.	 Kunt u bevestigen dat de opdrachtverstrekking voor arbeidsbemiddeling van arbeidsgehandicapten stagneert? Kunt u over de laatste twee jaren zowel absoluut als procentueel de voortgang in het aantal bemiddelingsopdrachten aangeven? Wat is hiervan de oorzaak? Welke rol spelen Arbeidsvoorziening Arbeidsintegratie (AI) en Gak hierin? Heeft u inzicht in de landelijke resultaten van begeleid werken? Staan deze resultaten in verhouding tot de beschikbare middelen? Moet het feit dat bij veel Sociale Werkplaatsen de wachtlijsten fors zijn gedaald in relatie worden gezien met de forse neergang in het aantal bemiddelingsopdrachten? Wilt u uw antwoord motiveren? Wat is er gebeurd met de mensen die op deze wachtlijsten stonden? Hebben zij inmiddels een betaalde baan of bevinden zij zich in een andere regeling? Wat is uw oordeel over deze gang van zaken? Welke maatregelen zullen worden genomen om de stagnatie in bemiddelingsopdrachten voor arbeidsbemiddeling te beëindigen en te voorkomen dat organisaties voor begeleid werken wegens gebrek aan opdrachten moeten worden opgeheven en nog belangrijker, mensen die willen worden bemiddeld, ook daadwerkelijk aan het werk kunnen? Brief van BOBW, 25 oktober 1999 aan organisaties voor begeleid werken?	 In het licht van de brief van Brancheorganisatie begeleid werken (BOBW) zal ik mijn antwoord toespitsen op de opdrachtverstrekking aan organisaties voor begeleid werken. Kwantitatieve gegevens die specifiek gericht zijn op de opdrachtverlening aan die organisaties, ontbreken. Wel blijkt uit de reïntegratiemonitor van het Lisv (Remon) dat het instrument persoonlijke ondersteuning in de periode van 1 juli 1998 tot 1 juli 1999 in totaal 900 keer is ingezet. Dat is gemiddeld 225 maal per kwartaal. In het derde kwartaal van 1999 is het instrument 400 maal ingezet. Een toename van ruim 75% ten opzichte van het gemiddelde van het jaar daarvoor. Op grond van deze cijfers kan derhalve niet worden geconcludeerd dat de opdrachtverstrekking voor bemiddeling van arbeidsgehandicapten naar begeleid werken stagneert. De bemiddeling vindt echter plaats voorafgaand aan de inzet van het instrument begeleid werken, zodat een eventuele terugloop van het aantal opdrachten pas na enige tijd tot een afname van de inzet van het instrument leidt. Zie vraag 1. Begeleid werken wordt als instrument ingezet nadat een arbeidsgehandicapte is geplaatst bij een werkgever. Aan een plaatsing gaat een bemiddelingstraject vooraf. De toename in het derde kwartaal van 1999 is het gevolg van een eerdere toename van het aantal bemiddelingstrajecten na inwerkingtreding van de wet REA. Een groot deel van de kandidaten voor begeleid werken behoort tot de groep jonggehandicapten. Voor die groep vervult het Gak namens het Lisv de opdrachtgeversrol. Dat wil zeggen dat het Gak bij bemiddelingsinstellingen trajecten inkoopt ten behoeve de jonggehandicapten. Arbeidsvoorziening Arbeidsintegratie is daarbij een van de voornaamste contractpartners van het Gak. De begeleiding van arbeidsgehandicapten wordt door Arbeidsintegratie vaak weer uitbesteed aan de professionele begeleidingsinstellingen. Zoals uit het antwoord op vraag 1 blijkt, is er een duidelijk beeld van het aantal malen dat begeleid werken in het kader van de wet REA als instrument is ingezet. Niet duidelijk is welke effecten de inzet van dat middel heeft. Het Lisv zal daar evenwel op korte termijn een onderzoek naar laten uitvoeren. In het onderzoek zullen ook de financiële aspecten aan de orde komen. Voor wat betreft het begeleid werken in het kader van de Wsw moet worden geconstateerd dat de tot nog toe beschikbare cijfers over 1998 (in totaal 25 plaatsen, waarvan 13 direct op basis van de indicatie) nog teleurstellen. Dat geringe aantal laat zich als volgt verklaren. Het heeft lang geduurd voordat de gemeenten de nieuwe indicatiecommissies hadden ingesteld, die vervolgens tijd nodig hadden om inzicht en kennis te verwerven over begeleid werken. Wanneer een persoon voor «begeleid werken» werd geïndiceerd, diende de gemeente op zoek te gaan naar een externe begeleidingsorganisatie. Om de onbekendheid met het instrument te verminderen is in het najaar van 1998, samen met de sociale partners, het project «begeleid werken» gestart. Dit project is afgelopen zomer beëindigd. De indruk bestaat dat er in 1999 veel vaker wordt geïndiceerd in de richting van begeleid werken maar dat het voor gemeenten nog moeilijk lijkt hiervoor de juiste uitvoeringsformule te vinden. De beschikbare middelen overtreffen het tot nog toe geboekte resultaat aanzienlijk. Nee, er is geen verband. De afname van de wachtlijsten vindt zijn verklaring deels in de lagere instroom op grond van de gunstige situatie op de arbeidsmarkt en op grond van de nauwkeuriger indicatiestelling, en deels door de herindicatie van de oude wachtlijst volgens de indicatie nWsw. De indicatie «geschikt voor begeleid werken» is voor wat betreft de Wsw nog weinig gegeven. De in de brief van de BOBW aangevoerde stelling dat er voldoende mensen bereid en in staat zijn begeleid te werken, dat er ook voldoende begeleiding voorhanden is en voldoende geïnteresseerde werkgevers, lijkt erop te wijzen dat gemeenten (nog) niet in staat zijn het proces van begeleid werken effectief te sturen. In het kader van de op handen zijnde evaluatie van de Wsw zal dit punt zeker worden meegenomen. De afname van de wachtlijst voor de Wsw, in 1998 met 4268 personen, wordt deels veroorzaakt door de lagere instroom op grond van de gunstige situatie op de arbeidsmarkt en op grond van de nauwkeuriger indicatiestelling, en deels door de herindicatie van de oude wachtlijst volgens de indicatie nWsw. Op grond van de nieuwe indicatiesystematiek zijn in 1998 ongeveer 800 personen op de oude wachtlijsten afgewezen omdat zij niet aan de vereisten voldoen om voor de Wsw in aanmerking te komen. Deze groep zal zich anderszins op de arbeidsmarkt moeten oriënteren. 150 personen bleken niet te kunnen voldoen aan de in de Wsw geformuleerde minimumeisen, en zijn om die reden afgewezen. De herindicatie had als neveneffect een extra «opschoning» van de wachtlijst ten aanzien van mensen die om uiteenlopende redenen geen belangstelling meer hadden voor een plaats in de werkvoorziening. Ook de samenhang met andere reïntegratieregelingen, waarvoor gehandicapten in aanmerking kunnen komen, is van belang. Een beroep op de Wsw is niet zozeer de enige mogelijkheid als wel één van de opties voor de toeleiding naar de arbeidsmarkt. Er zijn op dit moment nog geen gegevens beschikbaar over de bestemming van de mensen die op grond van herindicatie niet meer op de wachtlijsten zijn teruggekomen. Dit vindt zijn oorzaak in het feit dat 1998 en 1999 beide als aanloopjaren naar volledige implementatie van de nWsw dienen te worden beschouwd. Zodra deze informatie voorhanden is (naar verwachting in voorjaar 2000) zal ik u over deze uitstroom in 1998 en 1999 informeren. Zie vraag 6. In het antwoord op vraag 1 wordt gemeld dat de beschikbare cijfers geen stagnatie in de bemiddelingsopdrachten laten zien. Wel hebben mij signalen van dien aard bereikt van de betrokken begeleidingsinstanties. Zij geven aan 20% minder opdrachten te hebben ontvangen dan vorig jaar. Daarvoor kunnen twee mogelijke oorzaken worden aangewezen: een achterstand bij het verwerken van bemiddelingsaanvragen door het Gak en het toenemen van het aantal aanbieders van begeleid werken. Tussen het Lisv en het Gak is de afspraak gemaakt dat het aantal opdrachten voor begeleid werken dit jaar ten minste even hoog zal zijn als vorig jaar. Indien er aan het eind van het derde kwartaal nog achterstanden waren bij de verwerking van bemiddelingsaanvragen, zullen die aan het eind van dit jaar zijn ingelopen. Dit jaar zijn er verschillende nieuwe aanbieders van begeleid werken op de markt gekomen. Door de toegenomen concurrentie neemt het aantal opdrachten voor de al bestaande instellingen af.	 Sociale Zaken en Werkgelegenheid
 KVR10837.xml	 1999	 SP	 Vragen naar aanleiding van het bericht ''Geestelijke verzorger hekelt regime Vught'' in Trouw van 27 november 1999 over het regime van de EBI Vught.	 Hebt u kennis genomen van het recente artikel over het regime van de EBI Vught? Wat is uw mening over de door dominee Van Brussel geuite wens dat er een ethische discussie komt over de humaniteit van het regime in de EBI Vught? Kunt u opheldering verschaffen over de genoemde «ínterne rechtsgang» die bepaalt of er verlenging van de detentie plaats moet vinden? Wat zijn de criteria waarop getoetst wordt? Wie heeft in het college, dat over verlenging van detentie beslist, zitting? Kunt u opheldering verschaffen over het GRIP, (Gedetineerde Recherche Informatiepunt)? Wat is dit voor een organisatie? Wie controleert deze organisatie, welke personen maken daar deel van uit en hoe is haar plaats in de justiële organisatie? Trouw, za. 27 november 1999, «geestelijke verzorger hekelt regime Vught»	 Ja. In de afgelopen periode is door verschillende instanties en/of personen aangegeven dat het wenselijk is het EBI-regime bij te stellen dan wel een ethische discussie te voeren omtrent de humaniteit van het EBI-regime. Betrokkenen wijzen op het risico dat de psychosociale conditie van gedetineerden verslechtert ten gevolge van de striktheid van het regime in relatie tot een lange verblijfsduur in de EBI. In mijn reactie op het CPT-rapport, dat bij schrijven van 10 maart 1998, kenmerk DMD/RM-144/99, aan u is toegezonden, heb ik aangegeven voornemens te zijn een onderzoek te laten verrichten naar de psychische en fysieke effecten van een lang verblijf in de EBI. Een dergelijk onderzoek is uitermate moeilijk uitvoerbaar. Naar verwachting zal in de eerste helft van 2000 een onderzoek kunnen worden gedaan dat zich hoofdzakelijk richt op het beleid dat in de EBI wordt gevoerd ten aanzien van de zorg voor de psychische conditie van de gedetineerden en de wijze waarop dit beleid in de praktijk wordt vormgegeven. Dit onderzoek dient tevens antwoord te geven op de vraag of het mogelijk en haalbaar is een empirisch vervolgonderzoek uit te voeren naar de mogelijke effecten van een extra beveiligd regime op de psychische conditie van een (ex)gedetineerde. Aan de hand van de uitkomsten van voormeld onderzoek zal nader bekeken worden of het mogelijk en/of zinvol is een vervolgonderzoek uit te voeren naar de psychische conditie van (ex)EBI-gedetineerden. Uit de mij beschikbare informatie van de individuele gedetineerde blijkt vooralsnog echter niet dat er sprake is van risico’s voor de psychische gesteldheid van gedetineerden ten gevolge van een verblijf in de EBI. De stelling dat het EBI-regime inhumaan is dan wel de psychosociale conditie van gedetineerden verslechtert ten gevolge van het verblijf in de EBI, wordt door mij dan ook niet onderschreven. Gelet op het bovenstaande alsmede gelet op complexiteit van de EBI en de daaraan verbonden veiligheidsrisico’s, acht ik het geïndiceerd om de resultaten van het onderzoek naar de psychische en sociale effecten van een verblijf in de EBI af te wachten alvorens een (ethische) discussie te voeren omtrent een eventuele wijziging van het regime van de EBI. De duur van de detentie van een gedetineerde wordt in het vonnis door de rechter bepaald. De in het krantenartikel aangehaalde «interne rechtsgang» heeft derhalve geen betrekking op de duur van de detentie, maar op de vraag of en hoe lang betrokkene gedurende de detentie in de EBI dient te verblijven. Het Nederlandse gevangeniswezen kent een differentiatie naar regimes. De beslissing om welke inrichting een gedetineerden wordt geplaatst wordt namens mij, door daartoe aangestelde selectiefunctionarissen genomen. Ten aanzien van een plaatsing in de EBI is deze procedure met extra waarborgen omkleed. Vanwege de impact van een verblijf in de EBI voor betrokkene, is het van essentieel belang dat de selectie van de gedetineerde uiterst zorgvuldig gebeurt. Een gedetineerde kan slechts in de EBI worden geplaatst nadat de selectiecommissie EBI heeft beoordeeld dat een plaatsing in de EBI voor betrokkkene geïndiceerd is. De selectieadviescommissie EBI bestaat uit het hoofd van de Dienst Individuele Beslissingen van de Dienst Justitiële inrichtingen (voorzitter), een vertegenwoordiger van het Openbaar Ministerie, een vertegenwoordiger van het Gedetineerde Recherche Informatiepunt, het hoofd van het Penitentiair Selectie Centrum, een selectiefunctionaris en vertegenwoordiger(s) van de P.J. Nieuw Vosseveld. Op basis van het advies van de selectieadviescommissie beslist de voorzitter omtrent de plaatsing van betrokkene. Aan de hand van de beschikbare gegevens omtrent betrokkene beoordeelt de selectieadviescommissie of betrokkene een dermate vlucht- en/of maatschappelijk risico vormt dat de in de EBI geldende veiligheidsmaatregelen voor betrokkene noodzakelijk zijn. Essentiële indicatoren voor de bepaling van het vluchtrisico zijn: – ontvluchtingen en ontvluchtingspogingen tijdens de lopende of eerdere detentie met gebruik van geweld of de dreiging daartoe; – het perspectief van uitlevering in combinatie met door de gedetineerde getoonde weerstand daartegen en de van de opgelegde of te verwachten gevangenisstraf in het land waaraan uitlevering plaatsing; – de lengte van het strafrestant in binnen- en buitenland. Dit dient in totaal tenminste enkele jaren te bedragen als indicator: – informatie of tips van externe instanties inzake een te verwachten ontvluchtings- of bevrijdingspoging die door het CRI zijn geverifieerd op betrouwbaarheid en actualiteit. Het delict is de doorslaggevende factor bij de bepaling van het maatschappelijk risico. Belangrijkste aspecten van het delict zijn: – de ernst, aard, politieke of maatschappelijke gevoeligheid van het delict, vooral met het oog op slachtoffers van ernstige zeden- en geweldsmisdrijven alsmede misdrijven op grond van de Opiumwet in binnen- of buitenland; – de achtergrond van de verdenking of de veroordeling: de mogelijkheid van wraakacties door de gedetineerde c.q. het ingeschatte risico van recidive bij ernstige delicten. Halfjaarlijks wordt – overeenkomstig bovengenoemde procedure – opnieuw beoordeeld of een verlenging van het verblijf in de EBI nog geïndiceerd is. Hierbij geldt als uitgangspunt dat een gedetineerde, ten aanzien van wie handhaving van de geldende veiligheidsmaatregelen van de EBI niet strikt noodzakelijk zijn, niet langer in de EBI dient te verblijven en naar een regulier beveiligde penitentiaire inrichting wordt overgeplaatst. Tegen de beslissing tot plaatsing en de verlenging van het verblijf in de EBI kan betrokkene beroep instellen bij een onafhankelijke beroepscommissie uit de Centrale Raad voor Strafrechtstoepassing. De uitspraak van de beroepscommissie is bindend. Deze procedure is in de jurisprudentie erkend als een onafhankelijke rechtsgang die voldoet aan de daaraan gestelde eisen. Het Gedetineerden Recherche Informatie Punt (meldpunt GRIP) is in 1994 opgericht met als doelstelling het optimaliseren van de samenwerking tussen het Openbaar Ministerie (OM), de politie en de Dienst Justitiële Inrichtingen (DJI) door het verbeteren en kanaliseren van de informatie-uitwisseling in het kader van de handhaving van de orde en veiligheid in de justitiële inrichtingen, waaronder het tegengaan van gevaar voor vlucht en het bevorderen van de voorkoming of opsporing van strafbare feiten. Het meldpunt GRIP vormt een onderdeel van de Nationale criminele inlichtingendienst van de divisie Centrale recherche informatie van het Korps landelijke politiediensten (KLPD). Een Officier van Justitie van het Landelijk Parket (LOVJ) is belast met de algemene toezichthoudende en controlerende taak ten aanzien van de informatievergaring en -verstrekking van het meldpunt GRIP. De controlerende taak houdt onder andere in dat de LOVJ informatie van het GRJP dient te toetsen op betrouwbaarheid en actualiteit, indien de informatie zodanig vertrouwelijk is dat deze niet aan derden, waaronder betrokkene, openbaar kan worden gemaakt. Vertrouwelijke informatie van het GRIP speelt enkel een rol bij de beslissing betrokkene al dan niet in de EBI te plaatsen, dan wel het verblijf in de EBI te verlengen indien deze informatie door de LOVJ is geaccordeerd. Beleidsmatig wordt het GRIP aangestuurd door een stuurgroep waarin de betrokken departementsonderdelen, de Landelijk Officier van Justitie en de veldorganisaties zijn vertegenwoordigd. Als onderdeel van het KLPD valt het GRIP onder mijn verantwoordelijkheid. Na de beheersovergang van het KLPD zal de beheersverantwoordelijkheid voor het GRJP overgaan naar mijn ambtgenoot van Binnenlandse Zaken en Koninkrijksrelaties.	 Justitie (JUS)
 KVR10838.xml	 1999	 VVD	 Vragen naar aanleiding van het besluit van het College voor de Toelating van Bestrijdingsmiddelen om per 1 januari 2000 nagenoeg alle toepassingen van koperbevattende houtverduurzamingsmiddelen in te trekken.	 Heeft het College voor de Toelating van Bestrijdingsmiddelen besloten om per 1 januari a.s. nagenoeg alle toepassingen van koperbevattende houtverduurzamingsmiddelen in te trekken? Zijn de economische gevolgen van deze besluiten voorzien in de bedrijfseffectentoets, die, zoals aangegeven in het Beleidsplan Niet-Landbouwbestrijdingsmiddelen moet zijn uitgevoerd voorafgaand aan de invoering van het BMNL (Besluit Milieutoelatingeisen Niet Landbouwbestrijdingsmiddelen in juli 1998)? Sorteren de verbodsmaatregelen van het CTB alleen effect als die vergezeld gaan van importverboden om het vermeende milieunadeel te voorkomen? Hoe verhouden zich deze importmaatregelen met de beginselen van het vrije verkeer van goederen binnen de Europese Unie? Voorziet het BMNL niet in een afweging van nut en risico, terwijl de Europese Biocidenrichtlijn (98/8/EG) – die voor 14 mei volgend jaar in de Nederlandse wetgeving moet zijn geïmplementeerd – de voordelen van het gebruik wel in de afweging betrekt? Acht u een dergelijke belangenafweging wenselijk en, zo ja, hoe vindt die dan op dit moment plaats? Heeft de Inspectie Milieu Hygiëne in 1996 bij haar handhavingsonderzoek vastgelegd dat de sector houtverduurzaming de afspraken uit 1992 met de minister van Volkshuisvesting, Ruimtelijke Ordening en Milieubeheer inzake het milieuverantwoord maken van het productieproces goed is nagekomen? Hoe kan deze tientallen miljoenen guldens kostende operatie rendabel worden als aan deze sector de noodzakelijke houtverduurzamingsmiddelen worden ontnomen? Welke alternatieve bestrijdingsmiddelen zijn er per 1 januari beschikbaar? Wat zijn hiervan dan de financieel economische effecten voor het bedrijfsleven? Bent u bereid de CTB-besluiten in zoverre te heroverwegen, dat, indien een importverbod moet worden afgekondigd om de vermeende negatieve milieueffecten in Nederland te voorkomen, de datum van invoering van de beperking c.q. beëindiging van de in het geding zijnde toelatingen zal samenvallen met het finale EU-besluit over de notificatie van zo’n importverbod? Bent u bereid tot heroverweging van de CTB-besluiten indien zou blijken dat een importverbod niet de instemming van de Europese Commissie krijgt? Vergelijkbare besluiten zijn genomen met betrekking tot creosaat en koperhoudende aangroeiwerende verven. Daar geldt dezelfde problematiek Kamerstuk 25 054, 8 oktober 1996	 Ja. In artikel 3a van de Bestrijdingsmiddelenwet 1962 (BMW) zijn de criteria neergelegd die bepalend zijn voor de toelating van een bestrijdingsmiddel. Het criterium «economische gevolgen» komt daar niet in voor. Het Besluit milieutoelatingseisen niet-Iandbouwbestrijdingsmiddelen (Bmnl) geeft een nadere uitwerking van een van die criteria, te weten dat het bestrijdingsmiddel geen onaanvaardbare gevolgen heeft voor het milieu. Ja. Voor het tot stand brengen van nationale regelgeving is met name artikel 28 (ex artikel 30) van het EG-verdrag van belang. Dit artikel verbiedt onder meer maatregelen met gelijke werking als kwantitatieve invoerbeperkingen. Het importverbod voor met koperverbindingen verduurzaamd hout is een maatregel van gelijke werking als een kwantitatieve invoerbeperking in de zin van artikel 28 (ex artikel 30). Het Hof van Justitie van de Europese Gemeenschappen acht bij afwezigheid van een EG-regeling een nationale maatregel echter verenigbaar met het verbod van artikel 28, ondanks een mogelijk handelsbelemmerend effect van die maatregel, indien daarmee onder meer belangen van milieu en volksgezondheid worden beschermd die voorrang behoren te krijgen op de eisen van het vrije verkeer van goederen. Daarvoor moeten die belangen van voldoende gewicht zijn. Voorwaarden zijn verder dat de maatregel geen onderscheid maakt tussen nationale en ingevoerde producten en dat de regeling voor de behartiging van de betrokken belangen noodzakelijk is en niet onevenredig belastend. Het voorgestelde importverbod voldoet aan deze voorwaarden. Buitenlandse bedrijven worden niet anders behandeld dan Nederlandse bedrijven. Het importverbod geldt immers in gelijke mate voor al het met koperverbindingen verduurzaamde hout ongeacht de herkomst. Of en in hoeverre de hiervoor beschreven opvatting, die ook in de nota van toelichting is opgenomen, door de Europese Commissie en de EU-lidstaten wordt gedeeld, zal naar aanleiding van de notificatie van het ontwerpbesluit uit de door hen eventueel gegeven reacties kunnen blijken. De BMW voorziet op dit moment niet in een afweging tussen nut en risico. Bij de implementatie van de biociden richtlijn in de BMW wordt het begrip «voordelen van het gebruik van het biocide» toegevoegd. De definitie van dit begrip is echter op Europees niveau nog niet uitgewerkt. Die uitwerking zal echter alleen binnen de reikwijdte van deze harmonisatierichtlijn kunnen blijven. Aan die richtlijn ligt evenmin een beoordeling van de economische gevolgen ten grondslag. Tot nu toe zijn in dit verband ter illustratie alleen voordelen voor de volksgezondheid aangehaald. Ja, de Inspectie Milieu Hygiëne heeft geconcludeerd dat het Werkprogramma milieumaatregelen bij Houtimpregneerbedrijven (1992) door het merendeel van de bedrijven op een goede wijze is uitgevoerd. De houtverduurzamingsindustrie mag in Nederland alleen gebruik maken van houtverduurzamingsmiddelen die op grond van de BMW zijn toegelaten. De toelating van een aantal koperhoudende houtverduurzamingsmiddelen wordt nu beperkt, omdat deze leiden tot onaanvaardbare milieu-effecten. Hiervoor zijn de betreffende middelen getoetst aan het Bmnl dat in 1998 tot stand is gekomen. Vóór 1998 ontbraken voor biociden in het kader van de toelating nadere regels met betrekking tot milieu. Het Bmnl is mede naar aanleiding van de aandacht van de Kamer voor verduurzaamd hout (en dan met name gewolmaniseerd hout) tot stand gekomen. Tijdens de begrotingsbehandeling van het ministerie van VROM voor 1997 is een motie van het kamerlid Vos aangenomen. Deze motie betreft onder andere een verzoek aan de regering om die maatregelen te nemen die noodzakelijk zijn om op zo kort mogelijke termijn aan de toepassing van arseenhoudende wolmanzouten een einde te maken (TK 1996–1997, 25 000 XI, nr. 25). Voor het verduurzamen van hout voor toepassingen in water of grond zijn geen alternatieve bestrijdingsmiddelen beschikbaar. Wel zijn voor deze toepassingen alternatieven beschikbaar die geen gebruik maken van bestrijdingsmiddelen. Enerzijds bestaan die uit andere materialen, anderzijds uit hout dat geen verduurzaming behoeft of op een andere wijze (niet met bestrijdingsmiddelen) verduurzaamd hout. Op 16 december jl. is de motie van de leden Udo en Feenstra aanvaard. Met deze motie is verzocht de besluitvorming omtrent houtverduurzaming af te stemmen op de implementatiedatum van de biociden richtlijn en derhalve de CTB besluiten niet per 1-1-2000 te laten ingaan. Ter uitvoering van deze motie zal ik, in overeenstemming met de Minister van Volkshuisvesting, Ruimtelijke ordening en Milieubeheer en de Staatssecretarissen van Landbouw, Natuurbeheer en Visserij en van Sociale Zaken en Werkgelegenheid, J. F. Hoogervorst, bij wijze van bijzondere voorziening bij ministeriële regeling bepalen dat de koperhoudende houtverduurzamingsmiddelen mogen worden gebruikt tot 14 mei 2000. Het voorstel van wet dat strekt tot wijziging van de BMW ter zake van de implementatie van de biociden richtlijn. Dit wetsvoorstel zal u zo spoedig mogelijk in het nieuwe jaar worden voorgelegd. Het besluit om de toelating van koperhoudende houtverduurzamingsmiddelen te beperken is genomen na toetsing aan het Bmnl. Geconstateerd is dat deze middelen leiden tot onaanvaardbare milieu-effecten. Dit is mijns inziens een juiste toetsing. Wat betreft de instemming van de Commissie ter zake van het importverbod merk ik op dat de criteria in het Bmnl rechtstreeks voortvloeien uit de biociden richtlijn. Ik ben derhalve voorshands niet van mening dat het importverbod de toets van de Europese Commissie niet zal doorstaan.	 Volksgezondheid, Welzijn en Sport
 KVR10839.xml	 1999	 D66	 Vragen over het uitkeren van de ''Zalmsnip'' door de gemeente Leeuwarden aan bewoners van onzelfstandige woonruimtes in die gemeente, naar aanleiding van eerdere vragen over dit onderwerp (Aanh. Hand. II, 1998-1999, nr. 167).	 Herinnert u zich mijn eerdere vragen over de uitkering door de gemeente Leeuwarden van de «Zalmsnip»? Bent u bereid naar aanleiding van signalen dat in Leeuwarden nog steeds niet alle onzelfstandig wonenden in het genot van de Zalmsnip worden gesteld het gemeentebestuur daartoe op te roepen? Zijn er naar uw weten nog andere steden waar deze kwestie speelt? Aanhangsel Handelingen, nr. 167, Vergaderjaar 1998–1999.	 Ja. Uit de door de gemeente Leeuwarden verstrekte informatie blijkt dat in 1998, de f 100,– lokale lastenverlichting aan bewoners van onzelfstandige woonruimten is verstrekt, met uitzondering van kamerbewoners. In 1998 is dat beleid herzien en is besloten om met ingang van 1999 de kamerbewoners éénmalig wel in aanmerking te laten komen voor f 100,–. Op 20 december 1999 heeft de gemeenteraad van Leeuwarden besloten om in het jaar 2000 de lastenverlichting te verdisconteren in de tarieven afvalstoffenheffing. Aan kwijtscheldingsgerechtigden en bewoners van verpleeg- en verzorgingstehuizen (zijnde bewoners van onzelfstandige woonruimten) zal afzonderlijk de f 100,– worden uitgekeerd. Kamerbewoners ontvangen in 2000 geen f 100,–. Bij de opzet van de f 100,– is het de bedoeling geweest dat ook de bewoners van onzelfstandige woonruimten f 100,– lastenverlichting ontvangen. In de septembercirculaire gemeentefonds van 1998 is een dringend beroep gedaan op gemeenten die geen f 100,– uitkeerden aan bewoners van onzelfstandige woonruimten, om dit alsnog te doen. Op 9 november is door de Eerste Kamer het wetsvoorstel tot voortzetting van de lokale lastenverlichting vanaf 2000 aanvaard. In de septembercirculaire gemeentefonds van 1999 en in de decembercirculaire «diverse fiscale zaken» is opnieuw aangegeven dat de intentie van de f 100,– ongewijzigd blijft. Ook vanaf 2000 is de lastenverlichting bedoeld voor alle huishoudens. Gelet op het feit dat ik gemeenten via deze circulaires eens te meer heb gewezen op de ongewijzigde intenties van de f 100,– maatregel ben ik van mening dat het oproepen van individuele gemeenten om de lastenverlichting eveneens door te geven aan bewoners van onzelfstandige woonruimten geen aanvullend effect heeft. Tot slot merk ik op dat, net als in 1998 en 1999, de regering ook vanaf 2000 de uitvoering van de lastenverlichting door gemeenten zal volgen via de Monitor Lokale lasten. De resultaten van de Monitor worden jaarlijks aan de Tweede Kamer toegestuurd. In 2001 zal de regering, op basis van de uitkomsten van de Monitor Lokale lasten 2001, een standpunt bepalen of de regeling inzake de lokale lastenverlichting kan worden gecontinueerd of dat er aanleiding is voor een andere regeling. Dergelijke signalen hebben mij tot nu toe nog niet bereikt.	 Binnenlandse Zaken en Koninkrijksrelaties Financiën
 KVR1084.xml	 1995	 PvdA	 De vragen betreffen arbeidsongeschiktheidskeuringen en WAO-uitkeringen voor patiënten die lijden aan de vermoeidheidsziekte ME (Myalgische Encephalomyelitis).	 Is Myalgische Encephalomyelitis (ME) een erkende ziekte? Is deze ziekte opgenomen in de internationale ziekteclassificatie van de Wereld Gezondheidsorganisatie? Moeten keuringsartsen de diagnose ME duidelijk stellen, zodat een patie¨nt die arbeidsongeschikt is door deze ziekte, in aanmerking kan komen voor een WAO-uitkering? Hoe is op dit moment de keuringspraktijk met betrekking tot patie¨nten met deze ziekte?	 ME is opgenomen in de internationale ziekte classificatie van de Wereld Gezondheidsorganisatie (WHO). Alle lidstaten van de WHO zijn hieraan gebonden. Dat geldt dus ook voor Nederland. ME is voor Nederland dan ook een erkende ziekte. Allereerst wordt opgemerkt dat het stellen van een diagnose niet de primaire taak van verzekeringsartsen is. Het stellen van een diagnose is de primaire taak van behandelend artsen. De primaire taak van verzekeringsartsen is om beargumenteerd vast te stellen wat een verzekerde met gezondheidsproblemen nog zou kunnen doen. Een tweede opmerking is dat de AAW en de WAO geen ziekte verzekeren maar de financie¨le gevolgen van langdurige arbeidsongeschiktheid als gevolg van ziekte of gebreken. Een derde opmerking is dat mensen bij dezelfde diagnose vaak tot totaal verschillende prestaties in staat blijken. Als er een diagnose gesteld is, impliceert dat dus allerminst dat er ook arbeidsongeschiktheid in de zin van de AAW en de WAO bestaat. Voor het maken van aanspraken op de AAW en de WAO is het niet nodig dat er lichamelijke afwijkingen aangetoond zijn. Op 25 januari 1995 heeft het TICA bij mededeling M 95.02 de bedrijfsverenigingen hier nog eens op geattendeerd. Zoals uit het vorenstaande moge blijken heeft een diagnose dus maar een betrekkelijke betekenis voor de verzekeringsgeneeskundige beoordeling. Zoals vermeld in het antwoord op vraag 2 is het de primaire taak van verzekeringsartsen om beargumenteerd vast te stellen wat een verzekerde met zijn gezondheidsproblemen nog zou kunnen doen. In de artikelen 5 van de AAW en 18 van de WAO is het arbeidsongeschiktheidscriterium opgenomen. Bepaald is dat de arbeidsongeschiktheid een rechtstreeks en objectief medisch vast te stellen gevolg van ziekte of gebreken dient te zijn. Dit impliceert dat het niet voldoende is dat verzekeringsartsen constateren dat verzekerden vanwege hun klachten een bepaald onvermogen ervaren, maar dat zij daar een professioneel oordeel over dienen te formuleren. De kern van het probleem is dat er door sommigen van wordt uitgegaan dat het stellen van een diagnose ME leidt tot het verkrijgen van een AAW/WAO-uitkering. Maar, zoals ook uit het antwoord op vraag 2 blijkt, is voor de verzekeringsgeneeskundige de diagnose niet het meest relevant. Het gaat er in alle gevallen om dat de verzekeringsarts een gemotiveerde beschrijving geeft van de mate waarin een belanghebbende nog tot bepaalde activiteiten in staat te achten is.	 Sociale Zaken en Werkgelegenheid
 KVR10840.xml	 1999	 RPF	 	 Heeft u kennisgenomen van het artikel in Douane Update van 2 november ’99 waarin wordt gesteld dat de douane een enorme achterstand heeft bij de afgifte van BTI’s? Is het waar dat de wettelijke termijn waarbinnen BTI’s moeten worden afgegeven (drie maanden) frequent wordt overschreden en dat de in de wet gevorderde informatieplicht (art. 7 TCDW) niet wordt nageleefd? Indien dat het geval is wat is daarvan de oorzaak? Om welke redenen is de afgifte van BTI’s gecentraliseerd? Is er voordat de afgifte van BTI’s werd gecentraliseerd een plan van aanpak gemaakt waardoor een adequate afhandeling van de bestaande achterstand in Rotterdam en een goede invoering van centrale afhandeling verwacht konden worden? Binnen welke termijn en op welke wijze kan de bestaande achterstand worden weggewerkt? Is het waar dat als gevolg van de achterstanden het bedrijfsleven een concurrentienadeel ondervindt ten opzichte van buitenlandse bedrijven en, zo ja, hoe groot is de schade voor het bedrijfsleven als gevolg van overschrijding van de wettelijke termijn en wordt die geleden schade geheel vergoed?	 Ja. Tot 1 september 1999 was afgifte van BTI’s mogelijk op alle zeven douanedistricten. Voor de meeste districten vormde dit echter een dunne werkstroom. Het centraliseren van de afgifte leidt tot verhoging van de (materie)deskundigheid en vermindert de kwetsbaarheid in de bezetting (menskracht). Daarnaast bevordert centralisatie de eenheid van beleid en kan «shoppen» effectief tegen worden gegaan. «Shoppen» is in dit verband het indienen van aanvragen voor een bepaald soort goed bij verschillende douanedistricten met het doel de «goedkoopste» BTI te kunnen overleggen bij invoer. Tenslotte betekent centralisatie dat is aangesloten bij de praktijk in andere lidstaten. Momenteel is nog slechts in één lidstaat de afgifte van BTI’s niet gecentraliseerd. De omschakeling naar centrale afgifte heeft in de afgelopen maanden problemen gegeven. De termijn van drie maanden waarbinnen bindende tariefinlichtingen (BTI’s) moeten worden afgegeven, wordt naar de huidige stand van zaken in ongeveer 63 % van de gevallen overschreden. In die gevallen is ook de informatieplicht niet nageleefd. De doorlooptijd van nieuwe aanvragen is thans 4 maanden. Inmiddels zijn maatregelen ter verbetering van de situatie genomen. De achterstand zal eind maart 2000 zijn weggewerkt en de informatieplicht wordt vanaf heden nageleefd. Elk geval zal individueel moeten worden bezien. Als een aanvrager kan aantonen dat hij schade heeft geleden doordat een BTI niet tijdig is afgegeven zonder dat hij daarover is geïnformeerd, kan een verzoek tot schadevergoeding worden ingediend.	 Financiën
 KVR10841.xml	 1999	 SGP	 Vragen naar aanleiding van het bericht ''Ruim baan voor "pil van Drion"'' in het Reformatorisch Dagblad van 6 november 1999 over de voorgenomen activiteiten van de Stichting Vrijwillig Leven, en naar aanleiding van de antwoorden op eerdere vragen van het lid Buijs over hulp bij zelfdoding door de Stichting De Einder (Aanh. Hand. II, 1998-1999, nrs. 526 en 837).	 Heeft u kennisgenomen van de berichtgeving omtrent de voorgenomen activiteiten van de Stichting Vrijwillig Leven? Herinnert u zich de antwoorden op de eerdere vragen van het lid Buijs (CDA) over hulp bij zelfdoding door de Stichting De Einder? Bent u van mening dat het verschil met de activiteiten van Stichting De Einder onder meer hierin ligt, dat de Stichting Vrijwillig Leven er voor zorgt, dat mensen met aanhoudende zelfmoordneigingen daadwerkelijk via artsen de benodigde medicamenten geleverd kunnen krijgen? Is er om die reden hierbij sprake van strafbare hulp in de zin van artikel 294 Wetboek van Strafrecht? Zijn er in de Beleidsnota van de Stichting Vrijwillig Leven activiteiten opgenomen die naar uw oordeel onwenselijk dan wel onrechtmatig zijn? Welke mogelijkheden ziet u om deze activiteiten te voorkomen c.q. tegen te gaan? Wilt u uw antwoord motiveren? Hoe beoordeelt u de manier waarop Stichting Vrijwillig Leven jurisprudentie probeert uit te lokken? Op welke wijze kan de voorgenomen opening van een eerste steunpunt in Utrecht, waarbij mensen die zichzelf van het leven willen beroven, terecht kunnen voor hulp en middelen, worden verhinderd? Ruim baan voor «pil van Drion», in Reformatorisch Dagblad, 6 november 1999 Aanhangsel Handelingen, nrs. 526 en 837, Vergaderjaar 1998–1999.	 Ja. Ja. Blijkens de door de SVL uitgegeven Beleidsnota is de stichting voornemens om met de oprichting van zogenoemde Steunpunten Vrijwillige Levensbeëindiging «een voorziening te treffen waar mensen advies. hulp en middelen kunnen krijgen en waar artsen terecht kunnen voor advies en consultatie van een college en voor doorverwijzing van patiënten». Daadwerkelijke verschaffing van middelen tot zelfdoding is strafbaar op grond van artikel 294 Sr. Uit de beleidsnota blijkt dat de stichting zich dit terdege realiseert. Vooralsnog gaat het hier om voorgenomen activiteiten, welke niet strafbaar zijn. Zoals wij in het antwoord op vragen over hulp bij zelfdoding door de Stichting De Einder al hebben aangegeven, achten wij de voorgenomen hulpverlening door de SVL ongewenst, omdat daarbij niet de strikte zorgvuldigheidseisen voor euthanasie en hulp bij zelfdoding die in de jurisprudentie zijn geformuleerd en in de meldingsprocedure zijn vastgelegd, tot uitgangspunt dienen. In de antwoorden op bovengenoemde vragen van het lid Buijs (CDA) hebben wij voorts met verwijzing naar de tekst van artikel 294 Sr. en de doctrine dienaangaande uiteengezet welke activiteiten wel, en welke niet, als strafbare gedragingen zijn aan te merken. Voor zover ons bekend heeft de SVL dan wel een – bij de SVL betrokken – arts tot op heden geen strafbaar geachte handelingen gepleegd, zodat een grond voor een strafrechtelijk onderzoek ontbreekt. Gelet op de aangegeven beperkte reikwijdte van de delictsomschrijving van artikel 294 Sr. zien wij evenmin aanleiding tot het verhinderen van de opening van een steunpunt van de SVL. Indien een zodanig steunpunt daadwerkelijk opgericht wordt, zal het Openbaar Ministerie alert zijn op signalen die erop wijzen dat binnen de activiteiten die het steunpunt ontplooit, sprake is van strafbare gedragingen. Aanhangsel Handelingen, nrs. 526 en 837, vergaderjaar 1998–1999.	 Justitie
 KVR10842.xml	 1999	 CDA	 Vragen over het privatiseren van overheidstaken binnen gemeenten en het rijk, naar aanleiding van een bericht in Binnenlands Bestuur (20e jaargang, week 46, 19 november 1999), over de resultaten van het onderzoek dat medewerkers van de Thorbecke-leerstoel van de Universiteit van Leiden in opdracht van Binnenlands Bestuur hebben verricht naar 10 jaar privatiseringspraktijk in acht grote en middelgrote gemeenten.	 Hebt u kennis genomen van de resultaten van het onderzoek dat medewerkers van de Thorbecke-leerstoel van de Universiteit van Leiden in opdracht van Binnenlands Bestuur heeft verricht naar 10 jaar privatiseringspraktijk in acht grote en middelgrote gemeenten? Wat is uw oordeel over de resultaten van het onderzoek en de conclusies dat: – door privatisering weinig efficiency winst wordt behaald terwijl dat wel een belangrijk argument is geweest; – de geprivatiseerde bedrijven nauwelijks onder concurrentie staan en het alleenvertoningsrecht behouden op de dienstverlening; – de burgers niet of nauwelijks van de veranderingen profiteren; – gemeenten de controle kwijt zijn geraakt op de geprivatiseerde dienst en geen mogelijkheden hebben om in te grijpen, maar wel moeten opdraaien voor de financiële tekorten; – in sommige gemeenten het beleid weer wordt teruggedraaid? Welke conclusies trekt u uit de resultaten van dit onderzoek voor wat betreft de privatisering van Rijkstaken? Bent u bereid een soortgelijk onderzoek te laten verrichten naar de ervaringen met betrekking tot privatisering van Rijkstaken? Welke maatregelen bent u van plan te nemen teneinde de verdere ontwikkeling naar een monopoliepositie van het bedrijf Arriva in het streekvervoer in Noord-Nederland te voorkomen? Bent u bereid de NMA op dit punt in te schakelen? Binnenlands Bestuur, 20e Jaargang, week 46, 19 november 1999	 Ja. Het onderzoek zelf is nog niet afgerond. De publicatie in Binnenlands Bestuur blikt vooruit op het verschijnen van het onderzoeksrapport in het volgend voorjaar. Omdat het onderzoek – dat zich overigens richt op acht gemeenten – nog niet is afgerond kan op dit moment geen definitief oordeel worden gegeven. De signalen moeten niettemin serieus worden genomen. Gemeenten zijn – binnen de grenzen van wet- en regelgeving – zelf verantwoordelijk voor privatiseringsbesluiten. Daaronder valt ook het eventueel bijstellen of intrekken van die besluiten aan de hand van ervaringsgegevens of uitkomsten van onderzoek. De onderzochte voorbeelden kenmerken zich door verzelfstandiging of privatisering van onderdelen van het gemeentelijke apparaat. In lang niet alle gevallen is er in voorzien dat het bedrijf in kwestie onder concurrentie wordt gesteld. Het ontbreken van een concurrentieprikkel kan één van de oorzaken zijn dat de beoogde effecten als in de vraag vermeld niet geheel gerealiseerd zijn. Voor het antwoord op deze vraag verwijs ik naar de binnenkort uit te brengen notitie over liberalisering en privatisering van netwerksectoren. Deze notitie is toegezegd tijdens de behandeling van de begroting voor het jaar 2000 van het Ministerie van Economische Zaken in de Tweede Kamer. Bij de Tweede Kamer ligt op dit moment voor het Wetsvoorstel voor de Wet personenvervoer 2000. Het kabinet streeft er naar dit wetsvoorstel in de tweede helft van het jaar 2000 in te voeren. In het wetsvoorstel is opgenomen een aanbestedingssystematiek voor regionale en lokale overheden. Krachtens het wetsvoorstel dienen deze overheden in een zekere fasering het openbaar vervoer in hun gebied aan te besteden. Op zo’n aanbesteding kunnen vervoerbedrijven inschrijven. Een concessie voor het verrichten van openbaar vervoer in een bepaald gebied wordt verleend voor in beginsel ten hoogste zes jaren. Er is derhalve sprake van gereguleerde concurrentie. De vervoerbedrijven die nu het openbaar vervoer verzorgen ondervinden dan dus periodiek concurrentie van andere vervoerbedrijven. In het wetsvoorstel is een zogenoemd marktmacht-artikel opgenomen. Zoals op 1 november jl. in de Nota naar aanleiding van het verslag bij dit wetsvoorstel is gemeld houdt dit in dat een vervoerder nooit meer dan een derde deel van de relevante markt mag bedienen. Onder relevante markt wordt verstaan het totaal van het lokale en regionale bus- en spoorvervoer. Bij het handhaven van dit artikel heeft de NMa een taak. Een concessie aan een vervoerder wordt verleend als die beschikt over een zogenaamde verklaring van geen bezwaar van de NMa, waaruit blijkt dat de vervoerder na het verkrijgen van de concessie niet meer dan het genoemde een derde deel van de relevante markt bedient. Naar verwachting zullen tot de inwerkingtreding van de Wet personenvervoer 2000 de posities van de huidige vervoerbedrijven niet veranderen. In de huidige situatie is de taak van de NMa voor de markt voor openbaar vervoer alleen gebaseerd op de Mededingingswet. In casu betekent dit dat de NMa thans kan optreden tegen misbruik van een economische machtspositie en dat zij fusies tussen ondernemingen kan toetsen. Na inwerkingtreding van de Wet personenvervoer 2000 wordt daar dus bovengenoemde toetsende taak op grond van het marktmacht-artikel aan toegevoegd.	 Economische Zaken
 KVR10843.xml	 1999	 CDA	 	 Kunt u aangeven wat de status is van de gesprekken die worden gevoerd met betrekking tot verkoop van de Friese meren? Aan wie en onder welke condities zou deze verkoop plaatsvinden? Bent u van mening dat de Friese meren een nationaal gewaardeerde publieke functie hebben op het gebied van toerisme, recrecatie en sport, transport, landbouw en visserij en de waterhuishouding? Vindt u niet dat de Friese meren hiermee een nutsfunctie vervullen? Onderschrijft u de stelling dat het bewaken en bewaren van nutsfuncties een taak is van de rijksoverheid? Kunt u toezeggen dat u de Kamer uitvoerig op de hoogte brengt van de stand en de gang van zaken en geen onomkeerbare stappen neemt? Kunt u een overzicht geven van andere plannen voor verkoop van Domeinen? Heeft u inzicht in hoeverre het hierbij om nutsfuncties gaat? Is er een integrale rijksvisie over hoe om te gaan met het beheer van Domeinen die een nutsfunctie vervullen? Bent u bereid een dergelijke visie te ontwikkelen? Zie antwoord op vraag 181 Begroting LNV (26 800 XIV)	 De Friese meren, die eigendom zijn van de Staat, beslaan een oppervlakte van ongeveer 9000 ha. Een overdracht aan Staatsbosbeheer van een aantal meren en oevergronden (buiten die 9000 ha) was al eind jaren ’80 gerealiseerd. In verband met belangstelling van de provincie Friesland voor overname van de meren is begin jaren ’90 door de dienst Domeinen overleg gevoerd met Staatsbosbeheer en Rijkswaterstaat over de vraag of overdracht van de meren uit oogpunt van natuurbelang en waterhuishoudkundig belang bezwaarlijk was. In overleg tussen Financiën (Domeinen), Staatsbosbeheer en de provincie Friesland is afgesproken dat 3000 ha zou kunnen worden overgenomen door SBB en 6000 ha door de provincie Friesland. Momenteel vinden onderhandelingen plaats tussen Domeinen en de provincie Friesland over de condities en de overnamesom met betrekking tot haar deel. In dat kader zal binnenkort een taxatie door niet ambtelijke deskundigen plaatsvinden. Overigens moet worden opgemerkt dat voor het geval de onderhandelingen met SBB en de provincie niet tot de nu voorziene resultaten zouden leiden, het Rijk zich zal bezinnen op de dan te nemen stappen. Ja. De Friese meren hebben een algemeen gewaardeerde publieke functie met name op het gebied van (water) recreatie, transport over water en waterbeheersing. Daarnaast zijn de meren nationaal en internationaal van groot belang voor wat betreft de aanwezige natuurwaarden, maken ze deel uit van de Ecologische Hoofdstructuur en is momenteel voor een aanzienlijk deel van de Friese meren de aanwijzing in het kader van de EU-Vogelrichtlijn in procedure. De Friese meren vervullen belangrijke maatschappelijke functies met betrekking tot onder andere (water) recreatie, transport, waterhuishouding en natuur. De overheid heeft een taak ten aanzien van het bewaken en bewaren van algemeen maatschappelijke functies. Naast het Rijk kan dat – binnen de hiervoor geldende rijkskaders – eveneens een taak zijn voor andere overheden zoals provincies, gemeenten en waterschappen. Ja. Domeinen is verantwoordelijk voor iedere verkoop van staatseigendommen, die voor de uitoefening van rijkstaken niet langer nodig zijn. Daarvan bestaan overzichten. Ten aanzien van af te stoten objecten gaat Domeinen binnen de rijksoverheid na welke ministeries en rijksdiensten belangstelling hebben voor de overname van een object. Is er bij ministeries en rijksdiensten geen belangstelling, dan worden vervolgens de betrokken lagere overheden benaderd. Tijdens deze fasen van het traject blijkt of publiekrechtelijke belangen zich verzetten tegen een overdracht/verkoop. Indien een verkoop aan particulieren wordt voorbereid, kan ervan uit worden gegaan dat publiekrechtelijke belangen zich daartegen niet verzetten. Ten aanzien van uw vraag over een te ontwikkelen visie kan worden opgemerkt dat vastgoed voor de overheid een onmisbaar fundament is om beleidsdoelen te kunnen realiseren. Binnen de rijksoverheid bestaan er vele onderdelen met eigen doelstellingen, die in het kader van het publieke belang moeten worden gerealiseerd, waarvoor vastgoed nodig is. Daarnaast bestaan er ook nog eens raakvlakken met publieke taken van lagere overheden. Met het doel de vastgoedpositie van de Staat te verbeteren is daarom binnen Financiën onlangs het project «Activabeheer» gestart.	 Verkeer en Waterstaat
 KVR10844.xml	 1999	 SP	 Vragen naar aanleiding van het bericht ''Meer geld voor jonggehandicapten'' in AanZet van november 1999, over de mogelijkheden tot het terugvragen van belastinggeld door Wajong-uitkeringsgerechtigden. Wajong: Wet arbeidsongeschiktheidsvoorziening jonggehandicapten.	 Kent u het bericht «Meer geld voor jonggehandicapten»? Klopt het dat Wajong-uitkeringsgerechtigden de verhoging van hun netto-uitkering per 1 januari 1999 moeten terugvragen van de belastingen? Bestaat de kans dat een groot deel van de Wajonggerechtigden op deze manier het voordeel waarop zij recht hebben niet daadwerkelijk in handen krijgt? Bent u van plan alle Wajonggerechtigden een persoonlijke brief te (doen) sturen waarin zij worden geïnformeerd over de mogelijkheden tot het terugvragen van belastinggeld? Zo neen, hoe worden Wajongers dan geïnformeerd? Geldt de jonggehandicaptenaftrek ook voor mensen met een Wajong-uitkering die in een AWBZ-instelling wonen? Zo neen, waarom niet? AanZet, november 1999 (van de ANGO)	 	 Sociale Zaken en Werkgelegenheid (SZW)
 KVR10845.xml	 1999	 CDA	 Vragen naar aanleiding van een brief van de onderwijsinstelling Bartiméus aan de directie van de Studie- en Vakbibliotheek over het niet leveren van de benodigde schoolboeken in braille voor blinde leerlingen.	 Bent u bekend met de brief van de onderwijsinstelling «Bartiméus» aan de directie van de Studie- en Vakbibliotheek inzake het niet leveren van de benodigde schoolboeken in braille voor blinde leerlingen? Deelt u het in de brief geformuleerde oordeel van een aantal docenten dat door het niet leveren van de benodigde boeken dit schooljaar voor de gedupeerde blinde leerlingen als verloren moet worden beschouwd? Zo ja, wat vindt u hiervan? Zo nee, welke oplossingen ziet u nog? Welke maatregelen gaat u nemen om dergelijke voorvallen als deze in de toekomst te vermijden? Op welke wijze denkt u de gedupeerde leerlingen te kunnen compenseren? Gaat u een onderzoek instellen naar de eventuele schuldvraag en zullen hierop navenante maatregelen volgen?	 	 Onderwijs, Cultuur en Wetenschappen
 KVR10846.xml	 1999	 VVD	 Vragen over de dreigende sluiting van het filmhuis Desmet in Amsterdam.	 Bent u op de hoogte van de dreigende sluiting van het filmhuis Desmet te Amsterdam? Deelt u de mening dat er een structureel tekort aan doeken is in Nederland voor films die passen in de specifieke programmering zoals die van Desmet? Zou u een (bemiddelende) rol kunnen spelen om sluiting van het filmhuis te voorkomen?	 Ja, ik heb gehoord dat de huidige exploitanten de bioscoop willen verkopen en dat zij in onderhandeling zijn met potentiële overnamekandidaten. Het is bekend dat er een probleem is in de aansluiting tussen vraag naar en aanbod van artistieke kwaliteitsfilms. Het aanbod aan deze films is groter dan de filmtheaters (onder de huidige programmering) in capaciteit aankunnen. Daarbij komt dat er naar mijn oordeel onvoldoende aandacht is voor de marketing en promotie van artistieke kwaliteitsfilms. De oplossing van de problematiek ligt naar mijn mening niet eenzijdig in uitbreiding van het aantal doeken. Deze problematiek vraagt om een structurele benadering waarin natuurlijk oog moet zijn voor de infrastructuur en de financiering daarvan, maar waarin ook aandacht wordt gegeven aan methoden om op een meer structurele manier aandacht te besteden aan de marketing en promotie van artistieke kwaliteitsfilms. Op het terrein van de Nederlandse film heeft het Nederlands Fonds voor de Film ten behoeve van de promotie en vertoning in 2000 extra middelen ingezet. Hiervoor werkt het bestuur van het Fonds een bijdragereglement uit. Over de promotie en marketing van kwaliteitsfilms zal ik ter voorbereiding van de Cultuurnota 2001–2004 in mijn adviesaanvraag aan de Raad voor Cultuur aandacht besteden. Zoals u weet wordt Desmet particulier geëxploiteerd en het is aan de exploitanten om te bepalen wat zij met het theater gaan doen. Daarin kan en wil ik niet treden. Wel wijs ik erop dat Amsterdam plannen ontwikkelt voor de oprichting van een Nationaal Filmtheater en dat over de vertoningssituatie in die stad een advies is uitgebracht aan het College van Burgemeester en Wethouders.	 Onderwijs, Cultuur en Wetenschappen
 KVR10847.xml	 1999	 PvdA	 Vragen naar aanleiding van het arrest van de Hoge Raad, 30 maart 1998 (N.J. 1998, nr. 554) waarin is uitgemaakt dat de bevoegdheid tot het doen van aangifte (als geregeld in de artikelen 160 en 162 van het Wetboek van Strafvordering) niet bestaat voor een rechter die in een voor hem aanhangig geding wordt geconfronteerd met een strafbaar feit en naar aanleiding van het advies van de Nederlandse Vereniging voor Rechtspraak waarin wordt geconcludeerd dat de situatie door de wetgever moet worden aangepast (Trema 1999, p. 382).	 Heeft u kennisgenomen van het arrest van de Hoge Raad, 30 maart 1998 (N.J. 1998, nr. 554) waarin is uitgemaakt dat de bevoegdheid tot het doen van aangifte (als geregeld in de artikelen 160 en 162 van het Wetboek van Strafvordering) niet bestaat voor een rechter die in een voor hem aanhangig geding wordt geconfronteerd met een strafbaar feit? Heeft u tevens kennisgenomen van het advies van de Nederlandse Vereniging voor Rechtspraak over dit onderwerp, waarin wordt geconcludeerd dat de situatie door de wetgever moet worden aangepast? Klopt het dat sedert de publicatie van het arrest door rechters nauwelijks meer aangifte wordt gedaan? Kunt u aangeven of en zo ja in hoeverre het arrest van de Hoge Raad is terug te voeren op vaste rechtspraak van het Hof voor de Rechten van de Mens in Straatsburg? Bent u bekend met de regelingen op dit gebied in andere landen die partij zijn bij de Europese Conventie voor de Rechten van de Mens? Wat is uw standpunt over de wenselijkheid van de aanpassing van de wettelijke regeling terzake? Zie Trema 1999, blz. 382	 Ja. In het advies van de NVvR wordt met zo veel woorden opgemerkt dat rechters thans slechts in hoogst uitzonderlijke gevallen aangifte doen van vermoedelijke gepleegde strafbare feiten, waarvan tijdens de behandeling van een zaak is gebleken. Gelet op de duidelijke strekking van het arrest en de aandacht die het in de praktijk van de rechtspleging heeft getrokken, is aannemelijk dat rechters thans niet zonder meer aangifte zullen doen. Ik beschik evenwel niet concrete cijfers ter bevestiging van dit vermoeden, omdat van dergelijke aangiftes geen afzonderlijke registratie wordt bijgehouden. Een onderzoek in de beschikbare uitspraken van het Europese Hof voor de Rechten van de Mens heeft uitgewezen dat het Hof zich nog niet eerder over soortgelijke problematiek heeft uitgelaten. Ik ben niet bekend met regelingen op dit terrein in andere landen die partij zijn bij de Europese Conventie voor de Rechten van de Mens. Zoals ik in antwoord op eerdere vragen van de leden Patijn en Dittrich over deze materie al heb opgemerkt betreft het hier een complexe problematiek. Ik pleeg thans nog nader overleg met de NVvR en met het College van procureurs-generaal. Zodra ik een standpunt heb ingenomen zal ik u daarover, eveneens overeenkomstig mijn eerdere toezegging terzake, berichten. Ik verwacht dat in februari of maart van het volgend jaar te kunnen dien. Aanhangsel Handelingen, nr. 355, vergaderjaar 1999–2000.	 Justitie
 KVR10848.xml	 1999	 D66	 Vragen over het aanpassen van de Nederlandse wetgeving, zodat in strafrechtelijke zin kan worden opgetreden tegen migrantenouders, die hun dochters in Somalië laten besnijden. Vragen over mogelijke samenwerking met schoolartsen en organisaties uit de Somalische gemeenschap bij het onderzoek naar besnijdenis van meisjes.	 Deelt u de mening dat op dit moment in strafrechtelijke zin niet kan worden opgetreden tegen ouders die hun dochters in Somalië laten besnijden, nu daar besnijdenis van meisjes niet strafbaar is en art. 5, eerste lid, sub 2 Wetboek van Strafrecht het vereiste van dubbele strafbaarheid stelt? Bent u bereid de wet op dit punt te veranderen? Wilt u de wetgeving in Frankrijk en/of Zweden op dit punt in uw afwegingen betrekken? Op welke wijze bent u voornemens gehoor te geven aan de door Nederland in de Verenigde Naties ingediende, en op 21 oktober 1999 aanvaarde, resolutie inzake vrouwenbesnijdenis, waarin alle landen, die migrantengemeenschappen hebben en waar dit soort praktijken zich eventueel voordoen, worden opgeroepen de eigen wetgeving aan te passen? Kunnen schoolartsen in uw visie een rol spelen in het onderzoek naar de vraag of besnijdenis van meisjes in Nederland voorkomt? Met welke organisaties uit de Somalische gemeenschap wordt in het kader van het door u aangekondigde onderzoek samengewerkt?	 De veronderstelling van de vragensteller dat op dit moment niet in strafrechtelijke zin kan worden opgetreden tegen ouders die hun dochters in Somalië laten besnijden, omdat besnijdenis van meisjes daar niet strafbaar is en het Wetboek van Strafrecht het vereiste van dubbele strafbaarstelling stelt, berust op een misverstand. In antwoord op eerdere vragen ver dit onderwerp heb ik twee situaties beschreven waarin strafrechtelijk optreden in Nederland tegen ouders die hun dochters in het land van herkomst laten besnijden, mogelijk is. Er is Nederlandse rechtsmacht, indien (1) het in het buitenland gepleegde feit naar Nederlands recht strafbaar is en in Nederland een deelnemingshandeling is gepleegd. Niet relevant is dan of het feit naar het recht van de locus delicti strafbaar is gesteld. (2) een Nederlander het feit in het buitenland heeft gepleegd en het feit naar Nederlands recht een misdrijf is en naar het recht van de locus delicti strafbaar is gesteld. Strafvervolging van ouders die in Nederland hebben meegewerkt aan de besnijdenis van hun dochters in Somalië is derhalve mogelijk. Maken de ouders, ervan uitgaande dat zij inmiddels de Nederlandse nationaliteit hebben verworven, zich in Somalië schuldig aan vrouwenbesnijdenis of zijn zij aldaar betrokken bij de besnijdenis van hun dochters, dan is de Nederlandse strafwet niet van toepassing vanwege het vereiste van de dubbele strafbaarheid. Vooralsnog zie ik geen aanleiding om dit vereiste bijvoorbeeld in navolging van Frankrijk of Zweden te schrappen vanwege de problemen die te verwachten zijn bij de vergaring van het bewijsmateriaal in een land waar het betreffende feit niet strafbaar is gesteld. Waar het op aankomt is dat in alle landen vrouwenbesnijdenis strafbaar wordt gesteld. Nederland werkt hier actief aan mee, getuige de door Nederland bij de Verenigde Naties ingediende resolutie over «Traditional or customary practices affecting the health of women and girls» die op 21 oktober jl. is aanvaard. In deze resolutie worden alle landen opgeroepen vrouwenbesnijdenis strafbaar te stellen. Zoals ik in mijn antwoord op eerdere vragen heb aangegeven levert vrouwenbesnijdenis volgens de Nederlandse strafwet één van de opzettelijke of culpoze mishandelingsdelicten (artikelen 300–309 Sr.) op. Schoolartsen in het basisonderwijs zien meer dan 90% van de leerlingen tussen de vier en de twaalf jaar. Een bezoek aan de schoolarts betekent een lichamelijk onderzoek en het beantwoorden van een vragenlijst. Het onderzoek van de GGD artsen is er niet op ingericht dat daaruit een betrouwbaar beeld kan worden verkregen van het aantal meisjes dat is besneden. Ook bij een aanpassing van de vragenlijst is het verkrijgen van betrouwbare gegevens niet gegarandeerd. Alhoewel de GGD artsen zich bewust zijn van het voorkomen van besnijdenis bij meisjes, vindt er geen indicatie op land van herkomst of cultuur plaats. Slechts indien er sprake is van medische complicaties kan er aanleiding zijn tot nader onderzoek in de vorm van relevante vragen of gericht lichamelijk onderzoek waarbij vastgesteld kan worden of er sprake is van een recent uitgevoerde besnijdenis. Over de vraag welke organisaties uit de Somalische gemeenschap zullen participeren in het onderzoek naar vrouwenbesnijdenis en in welke vorm die betrokkenheid gestalte zal krijgen, zal een beslissing worden genomen op basis van de onderzoeksopzet die door het Wetenschappelijk Onderzoek- en Documentatiecentrum van mijn ministerie wordt voorbereid. Aanhangsel Handelingen, nr. 180, vergaderjaar 1999–2000.	 Justitie
 KVR10849.xml	 1999	 D66	 	 Bent u op de hoogte van de recente zeer ernstige en zeer grootscheepse uitbarstingen van (etnisch)geweld op de Molukken? Bent u bereid de nieuwe Indonesische regering zowel bilateraal als in EU verband indringend aan te spreken op de noodzaak dit geweld zo snel mogelijk te beëindigen o.m. door terugtrekking van milities? Heeft de minister voor Ontwikkelingssamenwerking in haar recente gesprek met Minister Kwek inderdaad haar verontrusting uitgesproken, en de suggestie gewekt dat vriendschapsbanden van Nederlandse met Molukse gemeenten een oplossing kunnen vormen? Kan de minister deze suggestie nader uitwerken? Bent u bereid te pleiten voor toelating van humanitaire missies naar de Molukken, waarvan ook Nederlanders, zoals leden van de Molukse gemeenschap deel uitmaken? Bent u bereid in overleg met de meest betrokken andere ministers te bezien hoe de Nederlandse financiële en andere hulp kan worden voortgezet en geïntensiveerd? Kunt u aangeven hoe de Nederlandse hulp van tot nu toe f 1 miljoen exact is c.q. zal worden aangewend, mede in het licht van de vorige week uitgevoerde missie terzake?	 Ja. Het geweld op de Molukken heeft de voortdurende aandacht van de Nederlandse regering. Nederland heeft zich bilateraal en in EU-verband zeer actief opgesteld in reactie op de gebeurtenissen op Ambon en zal dit blijven doen. De recente uitbarstingen van geweld werden op 25 november jl. aan de orde gesteld door minister Herfkens tijdens haar onderhoud met vice-president Megawati Soekarnoputri en coördinerend minister van Economie, Financiën en Industrie Kwik Kian Gie. Minister Herfkens sprak haar grote zorg uit over de negatieve spiraal van geweld en riep de lndonesische regering op terzake haar verantwoordelijkheid te nemen. Het door Jakarta aangekondigde beleid van meer decentralisatie zou een positieve bijdrage kunnen leveren aan herstel van de onderlinge maatschappelijke verhoudingen op Ambon. Het thema vriendschapsbanden tussen Nederlandse en Molukse gemeenten, zoals die reeds bestaan tussen vlissingen en Ambon stad, kwam slechts zijdelings aan de orde toen werd gesproken over mogelijkheden om dit decentralisatieproces te ondersteunen. In de huidige situatie is echter vooral behoefte aan een verzoeningsinitiatief dat dieper reikt dan de vertegenwoordigers van de inmiddels herhaaldelijk bij aanzetten tot reconciliatie uitgenodigde leiders van de geloofsgroeperingen. Tijdens mijn onderhoud op 13 december jl. met de lndonesische minister voor Mensenrechten, Hasballah M. Saad, heb ik de situatie in de Molukken eveneens opgebracht en aangedrongen op spoedige beëindiging van het conflict. Ik heb de hoop uitgesproken dat het gezamenlijke bezoek van president Wahid, vice-president Megawati en de Molukse missie een aanknopingspunt zal bieden voor herstel van de onderlinge maatschappelijke verhoudingen. Ook heb ik nogmaals benadrukt dat Nederland bereid is bij te dragen aan elk initiatief dat bijdraagt aan het herstel van de onderlinge maatschappelijke verhoudingen op de Molukken. In EU verband zij gewezen op de verklaring over Aceh van 25 november jl., waarin op aandringen van Nederland een verwijzing naar andere gebieden in Indonesië is opgenomen. In deze verklaring moedigt de EU de nieuwe regering aan een vreedzame oplossing te vinden voor de situatie in onder meer de Molukken. De bilaterale en multilaterale inspanningen richting Jakarta richten zich in eerste instantie op herstel van vrede en veiligheid op de Molukken. Op dit moment is de veiligheidssituatie immers zodanig dat humanitaire missies naar de Molukken amper mogelijk zijn. VN-instellingen als UNDP en internationale NGO’s zijn overigens nog steeds actief op Ambon, Nederland heeft via deze kanalen inmiddels NLG 1,5 miljoen aan noodhulp verleend. Het bezoek dat president Wahid en vice-president Megawati in gezelschap van een Molukse missie uit Nederland brachten aan Ambon toont aan dat de nieuwe Indonesische regering openstaat voor buitenlandse initiatieven om de humanitaire situatie te verbeteren. Over de Nederlandse diplomatieke en humanitaire inspanningen wordt regelmatig gecommuniceerd tussen de meest betrokken ministeries. Wat betreft mogelijke voortzetting van de hulp wijs ik u op de eerder door de minister voor Ontwikkelingssamenwerking uitgesproken bereidheid noodhulpfondsen ten behoeve van de Molukken beschikbaar te stellen, mocht blijken dat de noden aldaar niet kunnen worden gelenigd met de inmiddels via UNDP en NGO’s beschikbaar gestelde financiële steun. Op 20 augustus jl. besloot de Nederlandse regering om via het Joint Committee Nederland-Indonesië NLG 1 miljoen beschikbaar te stellen voor wederopbouw activiteiten op de Molukken. Eind november heeft een delegatie van het Joint Committee een bezoek gebracht aan Ambon en aldaar gesprekken gevoerd met de regionale en lokale bestuurders op de Molukken en een koepel van NGO’s. Alle betrokkenen achtten reconstructieactiviteiten in de huidige situatie nog niet zinvol. Een aanzienlijk deel van dit soort activiteiten in de tweede helft van 1999 is door het recente geweld teniet gedaan. In genoemd overleg bleek vooral behoefte te bestaan aan de inrichting van kleinschalige gezondheidscentra, de uitbreiding van de mogelijkheden om ernstig gewonden ter plaatse te behandelen, het bevorderen van onderwijs- en opvangfaciliteiten voor met name de allerjongsten en enkele dringend noodzakelijke utiliteitsvoorzieningen. Met de bij het overleg betrokken Molukse autoriteiten en organisaties is afgesproken dat zij voor medio januari voorstellen zullen indienen bij het Joint Committee. Molukse organisaties in Nederland kunnen participeren door middel van hun NGO-counterparts op de Molukken.	 Buitenlandse Zaken
 KVR1085.xml	 1995	 SP	 De vragen betreffen het aanbieden van extra faciliteiten tegenover het uitgangspunt van een gelijkwaardige gezondheidszorg voor iedereen.	 Hebt u kennis genomen van de opening op 16 januari van een viersterren-verpleegafdeling door ziekenhuis De Baronie in Breda? Is deze vorm van commercialisering nieuw of zijn elders al dergelijke initiatieven genomen? Acht u het wenselijk dat ziekenhuizen met collectieve taken dergelijke buitensporige faciliteiten voor de rijken aanbieden? Schuilt hier niet het risico van een soort klassengeneeskunde, onder het motto van «the service goes, where the dollar flows», zulks in navolging van de VS? Acht u deze ontwikkelingen niet in strijd met het uitgangspunt van een gelijkwaardige gezondheidszorg voor iedereen? Bredanaar, 11 januari 1995	 Ja. Klasse-verpleging is een verschijnsel dat binnen de ziekenhuissector van oudsher al bestaat. De betrokken afdeling is vanaf de ingebruikname van het ziekenhuis bijvoorbeeld al een klasse-afdeling geweest. De laatste decennia is de indeling van verpleegafdelingen naar klassen gedeeltelijk aan verdwenen. Voor zover mij bekend is ziekenhuis De Baronie het eerste ziekenhuis dat op deze wijze de oude klasse-afdeling nieuw leven inblaast. In de particuliere ziektekostenverzekeringen worden klassen onderscheiden. Voor een verzekering in de klassen I, IIa of IIb betaalt de particulier verzekerde extra premie. Een viertal ziektekostenverzekeraars heeft met ziekenhuis De Baronie afspraken gemaakt om die extra premie (opnieuw) omgezet te krijgen in extra service. De extra kosten worden gedragen door de vier verzekeringsmaatschappijen en gaan niet ten koste van het ziekenhuisbudget. Zolang dat het geval is en de verpleging en de medische verzorging in dit ziekenhuis voor alle patie¨nten in gelijke mate is gegarandeerd, heb ik hiertegen geen bezwaren.	 Volksgezondheid, Welzijn en Sport
 KVR10850.xml	 1999	 PvdA	 Vragen over de moord in Burundi op Saskia Von Meijenfeldt, een Nederlandse medewerkster van het Wereldvoedselprogramma van de VN en haar collega, naar aanleiding van de antwoorden op de door Voorhoeve en Koenders op 20 oktober 1999 gestelde vragen hierover (Aanh. Hand. II, 1999-2000, nr. 229).	 Herinnert u zich de antwoorden op de door collega Voorhoeve en mij op 20 oktober jl. gestelde vragen, o.m. over de moord in Burundi op Saskia von Meijenfeldt, een Nederlandse medewerkster van het Wereldvoedselprogramma van de VN? In welk stadium bevindt zich het onderzoek dat de Burundese regering naar de moord op mevrouw Von Meijenfeldt en haar collega heeft ingesteld? Zijn u formele of informele resulaten bekend van het onderzoek en, zo ja, welke zijn de belangrijkste conclusies? Zo nee, wanneer verwacht u over de resultaten van het onderzoek te kunnen beschikken? Is het VN-onderzoek ter zake reeds afgerond? Zijn de onderzoekers van de VN aanwezig geweest op de plaats waar Von Meijenfeldt en haar collega werden vermoord? Is het rapport van het VN-onderzoek, dat begin november werd verwacht, reeds bekend? Kunt u de Kamer zo spoedig mogelijk een kopie van het rapport doen toekomen? Welke zijn volgens u de belangrijkste conclusies? Waren de nationale Burundese autoriteiten op de hoogte van de missie die mevrouw Von Meijenfeldt en haar collega noodlottig zou worden? Heeft de VN de missie naar uw mening op tijd en in voldoende mate voorbereid? Aanhangsel Handelingen, nr. 230, Vergaderjaar 1999–2000.	 Ja. De Burundese autoriteiten hebben eind oktober een voorlopig onderzoeksrapport uitgebracht. Het rapport concludeert o.a. dat er onzorgvuldigheden waren in de voorbereiding van de VN-missie en dat het gevaar zowel door de VN-missie als door de lokale autoriteiten is onderschat. Daaropvolgend heeft de Burundese minister van Justitie op 4 november besloten om een ad-hoc commissie van onderzoek in te stellen. Deze commissie kreeg als opdracht om het onderzoek naar de aanslag op het VN-konvooi te verbreden en af te ronden voor 30 november jl. Dit rapport is nog niet ontvangen. onlangs hebben de Burundese autoriteiten verklaard dat zij een internationaal arrestatiebevel hebben uitgevaardigd tegen 9 verdachten van de moord op Saskia von Meijenfeldt en Luis Zuniga. De verdachten zouden allen lid zijn van de beweging «Strijders voor de Democratie» en in Tanzania verblijven. De Tanzaniaanse autoriteiten ontkennen dat zij een verzoek om arrestatie of enige informatie van de Burundese autoriteiten hebben ontvangen. De «strijders voor Democratie» ontkennen betrokkenheid bij de aanslag op 12 oktober op het VN-konvooi in Burundi. Het VN-onderzoek naar de aanslag op het VN-konvooi in Burundi op 12 oktober 1999 is inmiddels afgerond. Het VN-team is niet op de plek van de aanslag geweest. Voor de families Von Meijenfeldt en Zuniga heeft de VN-veiligheidscoördinator, mede op mijn aandringen, een apart rapport opgesteld, waarin de achtereenvolgende gebeurtenissen aan de hand van verklaringen van ooggetuigen zo adekwaat mogelijk zijn weergegeven. Dit rapport heb ik op 25 november j.l. aan de familie van Saskia von Meijenfeldt gestuurd. Naar aanleiding hiervan zal ik tevens op korte termijn een gesprek met een of meer leden van haar familie hebben. Ik zal dit rapport aan uw Kamer doen toekomen. Het rapport van de VN-veiligheidscoördinator is in november afgerond. Dit is een intern vertrouwelijk VN-rapport. Dergelijke vertrouwelijke rapporten worden niet ter beschikking van de lidstaten van de VN gesteld, zoals ik eerder tijdens de behandeling van de begroting van mijn departement op 8 december j.l. heb gesteld. Op het hoogste niveau is er door Nederland twee maal zonder resultaat bij de VN-veiligheidscoördinator op aangedrongen om Nederland het rapport ter beschikking te stellen. Over de inhoud van het rapport kan ik u derhalve niet nader informeren. Naar verwachting zal het Amerikaanse voorzitterschap van de veiligheidsraad op 12 januari een open debat organiseren over Burundi. Nederland zal daar de aanslag op bet VN-konvooi opnieuw opbrengen en om bestraffing van de daders vragen. De Burundese autoriteiten waren tijdig op de hoogte van de VN-missie van 12 oktober. De VN hebben verklaard dat zij op 1 oktober de Gouverneur van de provincie Rutana hebben geïnformeerd dat een VN-missie op 11 oktober een bezoek zou afleggen om de humanitaire situatie in de kampen voor ontheemden te onderzoeken. De missie is op 12 oktober uit de hoofdstad Bujumbura vertrokken op weg naar de provincie Rutana. Na aankomst aldaar heeft de gouverneur van die provincie ter plekke voorgesteld om een bezoek af te leggen aan het kamp voor ontheemden te Muzye. De VN-missie heeft daarmee ingestemd. Een dag eerder, 11 oktober had een NGO het opvangkamp te Muzye nog bezocht. Aangezien ik het VN-rapport niet tot mijn beschikking heb, kan ik niet beoordelen of de VN haar missie voldoende heeft voorbereid.	 Buitenlandse Zaken (BUZA)
 KVR10852.xml	 1999	 CDA	 	 Waarom is een Somalische vreemdeling niet in bewaring gebleven, dan wel in een andere opvangvoorziening opgenomen? Deelt u de mening dat het onacceptabel is dat een vreemdeling die de aanzegging heeft gekregen Nederland te verlaten, die besmet is met het aidsvirus en met hepatitis-B, die veroordeeld is wegens verkrachting en die wegens diefstal met geweld en vrijheidsberoving, en die daarenboven psychotisch is, vrij kan blijven rondlopen? Hoe beoordeelt u dergelijke gevallen tegen de achtergrond van de bij de bespreking van het terugkeerbeleid aangenomen motie, waarin het kabinet wordt gevraagd «te bewerkstelligen dat criminele illegalen na hun aanhouding worden vervolgd en bestraft, waarna zij ongewenst dienen te worden verklaard en in het verlengde daarvan vastgehouden totdat verwijdering uit ons land kan plaatsvinden»? Is het waar dat ook vreemdelingen die een potentieel gevaar betekenen voor de volksgezondheid of de openbare orde niet in vreemdelingenbewaring kunnen worden gehouden als er geen reëel uitzicht op uitzetting bestaat? Zo ja, acht u dit een acceptabele situatie? Zo neen, wat gaat u hieraan doen? Om hoeveel gevallen gaat het jaarlijks? Zijn er andere en voldoende opvangvoorzieningen waarin dergelijke vreemdelingen kunnen worden geplaatst? Zo ja, in welke en in hoeveel gevallen wordt daarvan gebruikt gemaakt? Zijn die mogelijkheden voldoende? Hoe reëel acht u het risico dat ten gevolge van de Koppelingswet het aantal van dergelijke gevallen zal toenemen? Wilt u bevorderen dat de betreffende vreemdeling alsnog in bewaring wordt gesteld, dan wel in een andere vorm van opvang? Trouw, 19 en, 20 november 1999 Kamerstuk 19 637, nr. 464	 	 Justitie
 KVR10853.xml	 1999	 GPV	 	 Is het waar, dat het kabinet ondanks het advies van het LISV om de premie voor het algemeen werkloosheidsfonds te verlagen, de premie voor het jaar 2000 heeft verhoogd? Zo ja, op basis van welke argumenten heeft het kabinet het advies van de LISV niet gevolgd? Vindt u het wenselijk, dat door de hoogte van de door het kabinet vastgestelde Awf-premie het algemeen werkloosheidsfonds in het jaar 2000 naar verwachting met een vermogensoverschot wordt geconfronteerd van ruim 3,9 mld.? Zo ja, waarom? Is het juist dat op basis van de verwachte vermogenspositie van de sociale fondsen de premies volgend jaar lager zouden mogen uitvallen dan het door het kabinet vastgestelde premieniveau? Zo ja, met welk percentage kan de vastgestelde premie worden verlaagd?	 Nee. Het kabinet heeft de Awf-premie verlaagd van 10,1% in 1999 naar 10,0% in 2000. Het kabinet beziet de vaststelling van de WW-premie niet separaat, maar in het totale budgettaire- en lastenbeeld. Voor het jaar 2000 is een zodanige mix van maatregelen getroffen dat de doelstellingen van het kabinet op het terrein van lastenontwikkeling voor werkgevers, de inkomensontwikkeling voor werknemers en de ontwikkeling van het tekort konden worden gerealiseerd. De vaststelling van de Awf-premie boven het lastendekkend niveau was een onderdeel van deze mix. Het kabinet accepteert dat daarbij een overschot in het Algemeen Werkloosheidsfonds ontstaat. Dat overschot zal bij de begrotingsvoorbereiding voor de jaren na 2000 worden bezien. Het Lisv heeft in juli de Awf-premie vastgesteld op 7,95%. Het kabinet heeft na besluitvorming in september de Awf-premie vastgesteld op 10%. Het Lisv heeft in de onlangs verschenen Oktobernota aangegeven dat op grond van hun laatste inzichten het lastendekkend niveau van de Awf-premie 6.89% bedraagt.	 Sociale Zaken en Werkgelegenheid (SZW)
 KVR10854.xml	 1999	 VVD	 	 Hebben SEP, GKN en EPZ in 1995 voor Dodewaard gekozen voor uitgesteld ontmantelen? Is van regeringswege de keus gebillijkt zodat SEP, GKN en EPZ dit traject konden gaan bewandelen? Is de keuze mede gebaseerd op het argument dat uitgesteld ontmantelen slechts f 165 miljoen zou vergen tegen direct ontmantelen f 295 miljoen? Is GKN het proces van ontmantelen en veilig insluiten begonnen met het indienen van de MER op 20 mei 1999? Had, met inachtneming van een vertraging van drie weken veroorzaakt door het verzoek om nadere informatie, op 23 juli 1999 de MER door de overheid moeten zijn beoordeeld? Waarom is deze stap in de procedure niet gezet? Is de reden hiertoe dat betrokken ministers nog een besluit moeten nemen over direct ontmantelen of uitgesteld ontmantelen, en zo ja, in hoeverre strookt dat dan met het billijken van het uitgesteld ontmantelen in 1995? Is het waar, dat als per 15 januari 2000 geen vergunning is verleend, dit neerkomt op een fictieve weigering, en, zo ja, hoe verloopt dan de verdere procedure om de ontmanteling te voltooien op het voornoemd tijdstip? Kunt u, gezien de urgentie, deze vragen voor 15 december 1999 beantwoorden?	 	 Volkshuisvesting, Ruimtelijke Ordening en Milieubeheer
 KVR10855.xml	 1999	 CDA	 Vragen over het normenstelsel in het Bouwstoffenbesluit, naar aanleiding van het in november 1999 gepresenteerde rapport van de groep Heidelberg Appeal Nederland (HAN) getiteld ''Normering en risico in wetenschappelijk perspectief''.	 Kent u het in november 1999 gepresenteerde rapport van de groep Heidelberg Appeal Nederland (HAN) getiteld «Normering en risico in wetenschappelijk perspectief»? Onderschrijft u dat het normenstel in het Bouwstoffenbesluit leidt tot definiëring van een nergensbestaande categorie grond die als «schoon» betiteld wordt? Zo ja, waarom wordt deze normering dan gehanteerd? Zo nee, waarom niet? Is er gelet op het Maximaal Toelaatbare Risico (M.T.R.) aanvullend onderzoek nodig? Zo nee, waarom niet? Is de invoering van streefwaarden (Verwaarloosbaar risico niveau, VR) als «schone grondstandaard» niet in strijd met de door de Tweede Kamer aangenomen motie Esselink/Feenstra? En zo ja, hoe is dit mogelijk? Hoe verklaart u dat volgens de MILBOWA streefwaarden niet wettelijk worden vastgesteld (p. 10); terwijl dat in het Bouwstoffenbesluit toch is gebeurd? Wat is de reden daarvoor (o.a. in het licht van de motie Esselink/Feenstra)? Bent u van oordeel dat het huidige normenstelsel op basis van het verwaarloosbaar risiconiveau zoals opgenomen in het Bouwstoffenbesluit hergebruik belemmert en milieutechnisch contraproductief is? Acht u de HAN-studie «Normering en Risico in Wetenschappelijk Perspectief» reden tot herbezinning op de normering in het Bouwstoffenbesluit? Zo ja, op welke wijze denken de bewindslieden dit uit te voeren? Zo nee, wat is de reden dat u dit niet noodzakelijk acht? Leidt normering op detectielimiet, zoals voor zo’n 33% van de normen in het Bouwstoffenbesluit geldt, niet tot een door de norm zelf geïnduceerde fictieve «toenemende vervuiling» van het milieu? Vormt daarbij de norm zelf niet het probleem? Zo nee, waarom niet? Hoe verhouden de kosten zich tot de baten in een dergelijk normenstelsel? Motie 22 800 023 XI, 21 oktober 1992	 	 Volkshuisvesting, Ruimtelijke Ordening en Milieubeheer (VROM)
 KVR10856.xml	 1999	 SP	 Vragen naar aanleiding van de berichten ''Revealed: Nato bombed Chinese deliberately'' en ''Why America bombed the Chinese embassy'' in The Observer van respectievelijk 17 oktober 1999 en 28 november 1999, over het bombardement op de Chinese ambassade in Belgrado op 7 mei 1999.	 Wie heeft opdracht gegeven de Chinese ambassade in Belgrado, of althans het gebouw dat op die coördinaten vermoed werd, op 7 mei jl. te bombarderen? Klopt het dat CIA-directeur Tenet ontkent dat de Chinese ambassade als zodanig herkenbaar was, maar dat er desalniettemin foto’s bestaan van de ambassade mét de Chinese vlag en het schild dat aanduidt dat hier de Chinese ambassade is gevestigd? Zo ja, hoe beoordeelt u deze tegenstrijdigheid? Bent u bereid de kaart die de CIA zou hebben gebruikt bij het uitzoeken van het doelwit voor het bombardement van 7 mei op te vragen bij uw Amerikaanse collega en deze aan de Kamer te sturen? Zo nee, waarom niet? Klopt het dat de Chinese ambassade in de computer van de Combined Air Operations Centre in Vincenza wél op de juiste coördinaten was gelocaliseerd? Zo ja, hoe beoordeelt u dan de verklaring van de CIA en de NAVO dat het bombardement een vergissing was op basis van een oude kaart van Belgrado? Welk gebouw met welke functie was voorheen gevestigd op de precieze coördinaten van de huidige Chinese ambassade in Belgrado? Kunt u een kaart overleggen waaruit dat blijkt? Klopt het dat de Federal Directorate for Supply and Procurement FDSP gelegen is op een halve kilometer van de Chinese ambassade? Zo ja, sinds wanneer bevindt de FDSP zich op die plaats, hoe beoordeelt u dan de verklaring van de NAVO dat de raketten bedoeld waren voor de FDSP en hoe zou een verouderde kaart dit rechtvaardigen? Klopt het dat westerse inlichtingendiensten de Chinese ambassade al sinds 1996 nauwkeurig in het oog hielden? Zo ja, hoe geloofwaardig acht u het dan dat de CIA niet op de hoogte zou zijn van de locatie van deze ambassade? Klopt het dat de Chinese ambassade werd gebruikt voor het doorgeven van militaire radiosignalen van Belgrado naar Kosovo? Zo ja, acht u het mogelijk dat dit de Chinese ambassade tot mogelijk doelwit voor een luchtaanval maakte? Acht u het mogelijk dat het bombardement op de Chinese ambassade geen vergissing was maar een bewuste keuze? Zo nee, waarom niet? Zo ja, wat gaat u ondernemen hierover duidelijkheid te verkrijgen? «Revealed: Nato bombed Chinese deliberately» (The Observer, 17-10-99) en «Why America bombed the Chinese embassy»(The Observer, 28-11-99)	 Bijlage ter inzage gelegd bij de afdeling Parlementaire Documentatie	 Buitenlandse Zaken
 KVR10857.xml	 1999	 VVD	 Vragen over het Programma Samenwerking Opkomende Markten (PSOM) in India.	 Bent u op de hoogte van het Programma Samenwerking Opkomende Markten (PSOM) in India? Is de voornaamste reden van het niet functioneren van de PSOM gelegen en het feit dat de Indiase overheid niet uit de voeten kan met de Nederlandse regelgeving? Is het waar dat de centrale regering van India geen prijs stelt op het tekenen van een Memorandum of Understanding? Waarom wil zij dit niet? Waarom moet een Memorandum of Understanding getekend worden tussen de Indiase overheid en het betrokken Nederlandse bedrijf? Is het niet logischer de markt zijn werk te laten doen met een goede monitoring van de Nederlandse overheid? Is het verantwoord te stoppen met de PSOM-regeling om reden van puur administratieve aard terwijl er juist qua ontwikkeling in India een zeer grote behoefte aan bestaat? Bent u bereid de voorwaarden zoals gesteld voor de PSOM-regeling voor landen zoals India te versoepelen zodanig dat effectiviteit en doelmatige werking gegarandeerd blijven?	 Ja. Nee. Er is geen probleem rond Nederlandse regelgeving. Het probleem ligt in internationale regelgeving van EU en OESO, die het noodzakelijk maken dat een overeenkomst (gebruikelijk is een Memorandum of Understanding (MOU)) tussen de Nederlandse en Indiase overheid wordt gesloten om de uitgaven als ODA te kunnen rekenen. Tot dusverre heeft de Indiase overheid aangegeven geen MOU te willen sluiten. Gebleken is dat het de Indiase autoriteiten zich tot nu toe niet willen voegen in de vereiste systematiek. Daarnaast zijn er enkele inhoudelijke punten waarover geen overeenstemming bestaat. Het bezoek van Staatssecretaris Ybema aan India in januari aanstaande zal worden aangegrepen om een en ander nogmaals toe te lichten en om te bezien of alsnog tot overeenstemming gekomen kan worden. Er hoeft geen MOU gesloten te worden tussen de Indiase overheid en het Nederlandse bedrijf. Wel schrijven Europese aanbestedingsregels voor dat activiteiten binnen bilaterale programma’s als PSOM zijn gebaseerd op een overeenkomst tussen overheden. Alleen dan mogen de PSOM-middelen in OESO-kader worden aangemerkt als ODA. Zoals in het antwoord bij vraag 3 is aangegeven zal het aankomende bezoek van Staatssecretaris Ybema uitsluitsel moeten geven of het PSOM in India al dan niet van start zal gaan. Het moge overigens duidelijk zijn dat het hier niet gaat om puur administratieve redenen. De consequentie van het ontbreken van een overeenkomst is immers dat de uitgaven niet onder ODA-plafond kunnen worden gebracht. De doelmatigheid en effectiviteit van het instrument zijn gediend met een Memorandum of Understanding: hierin wordt immers overeengekomen welke speelruimte de markt bij de uitvoering van het PSOM wordt gegeven en wat de rol van de respectieve overheden zal zijn. Het PSOM is een programma van Ontwikkelingssamenwerking waarbinnen opdrachten worden gegund aan bedrijven na een openbare aanbestedingsprocedure. Een dergelijke aanpak draagt bij aan de effectiviteit en doelmatigheid van het programma: door de concurrentiestelling kunnen die projecten worden geselecteerd waarvan de kans op een succesvol commercieel vervolg het grootst is, terwijl ook de prijsstelling competitief is.	 Ontwikkelingssamenwerking
 KVR1086.xml	 1995	 CDA	 	 Kent u de uitlatingen van de Commissaris van de Koningin in Noord-Brabant, Dhr. F. Houben inzake de problemen met betrekking tot de Rijksweg A2? Deelt u de opvatting, dat het onaanvaardbaar is dat in een provincie met zo’n grote distributiefunctie een van de belangrijkste schakels in het Noord–Zuid-verkeer, gedurende vele weken afgesloten is voor alle verkeer? Waarom is bij de aanleg van dit wegvak indertijd geen rekening gehouden met de mogelijkheid van overstroming van het gebied? Wat heeft bij de keuze voor een laaggelegen aanleg uiteindelijk de doorslag gegeven? Was u op de hoogte van het feit dat bij extreme wateroverlast de Rijksweg A2 onder water zou lopen? Is de onbelemmerde verkeersfunctie van de Rijksweg A2 een Rijksverantwoordelijkheid? Bent u bereid op korte termijn met het provinciaal bestuur te overleggen? Welke maatregelen bent u voornemens te nemen ter snelle verbetering van de situatie? Welke prioriteit wordt aan de verbetering van dit wegvak toegekend, binnen het geheel van de maatregelen die u hebt aangekondigd ter bestrijding van toekomstige wateroverlast? Brabants Dagblad, 7 februari 1995	 Ja. In Nederland blijkt de mogelijkheid aanwezig dat ten gevolge van dijkdoorbraken delen van wegverbindingen onder water kunnen komen te staan. Het is niet mogelijk dergelijke overstromingsrisico’s geheel uit te sluiten, zoals ook nu weer is gebleken. Wel dient al het mogelijke te worden gedaan om het risico zo klein mogelijk te laten zijn. Ik vind dit risico, zoals in het antwoord op vraag 3 is verwoord, acceptabel. Er waren verschillende alternatieve noord-zuid-routes beschikbaar waardoor de hinder voor het wegverkeer tot een minimum kon worden beperkt. Bij de aanleg van de zogenaamde rondweg ’s-Hertogenbosch eind jaren zestig zijn de dijken langs het riviertje de Dommel aangepast. Door deze maatregel werd de kans op overstroming van het gebied inclusief de A2 zeer gering geacht; het risico werd berekend en geaccepteerd op 1x in de 200 jaar. De overstroming is in dit geval veroorzaakt door extreem hoge waterstanden die tegelijkertijd zijn opgetreden in de Maas en in de riviertjes de Dommel en de Aa. De landschappelijke inpassing van de rijksweg A2 in het cultuurgebied van de Bossche Broek was destijds voor de gemeente ’s-Hertogenbosch aanleiding om er op aan te dringen de rijksweg ter plaatse van deze polder zo laag mogelijk aan te leggen. Aan dit verzoek is gehoor gegeven. Ja. Ja. Voor een afdoende en snelle oplossing om de rijksweg in de toekomst watervrij te houden gaat mijn voorkeur uit naar de aanleg van wallen ter weerszijden van de rijksweg over een lengte van ca. 1,5 km. Het ligt in mijn bedoeling om de bescherming tegen overstroming nog dit jaar te realiseren. De aanleg van deze wallen zal onderdeel uitmaken van het totale pakket van dijkverzwaringen dat volgens in voorbereiding zijnde noodwet in 1995 en 1996 in uitvoering zal worden genomen. Daarnaast dient in overleg met de waterschappen De Aa en De Dommel, de gemeente ’s-Hertogenbosch en de Provincie de gehele waterhuishoudkundige toestand in dit gebied opnieuw bekeken te worden om een totale oplossing voor de afwatering van het stroomgebied van Aa en Dommel te bereiken.	 Verkeer en Waterstaat
 KVR10860.xml	 1999	 CDA	 Vragen naar aanleiding van het bericht in NRC Handelsblad van 4 december 1999 dat een ambtelijke werkgroep voorstelt om het aanbieden van kansspelen vrij te laten.	 Is het bericht waar dat een ambtelijke werkgroep voorstelt om het aanbieden van kansspelen vrij te laten? Kunt u concreet aangeven wat uw bedoeling was met de instelling van deze werkgroep en wat haar opdracht is? Acht u het een wenselijke ontwikkeling wanneer het aanbieden van kansspelen – vergaand – wordt geliberaliseerd? Is het waar dat de aanleiding van de herbeoordeling van de Wet op de Kansspelen primair is gelegen in de MDW-operatie? Zou een eventuele herbeoordeling van de Wet op de Kansspelen niet primair plaats moeten vinden vanuit het gezichtspunt van het terugdringen van gokverslaving en de financiering van goede doelen in plaats van – alweer – marktwerking? Wanneer wordt het rapport openbaar? NRC Handelsblad, 4 december 1999	 De hier kennelijk bedoelde MDW-werkgroep Wet op de kansspelen heeft mij desgevraagd laten weten dat zij haar denkrichting vertrouwelijk ter consultatie heeft voorgelegd aan betrokken partijen, zoals vergunninghouders en handhavingsinstanties. Deze notitie bevindt zich in de fase van intern beraad, met het oog op het doen van voorstellen aan mij en aan het kabinet. Ik kan en wil mij daarom in dit stadium geen oordeel vormen. Ik acht het daarom ook niet passend op basis van de berichtgeving in de media te reageren. Zoals te doen gebruikelijk zal het kabinet pas zijn standpunt bepalen na ontvangst van het eindrapport. De MDW-werkgroep Wet op de kansspelen heeft tot taak de gevolgen van maatschappelijke, juridische, technologische en internationale ontwikkelingen voor de houdbaarheid van het huidige kansspelbestel te bezien en voorstellen te doen ter verbetering van de regulering. In het bijzonder is hierbij aandacht gevraagd voor marktconforme regulering en het gebruik van normalisatie, certificatie en marktconforme licentie-uitgifte. Verder is verzocht voldoende flexibiliteit in te bouwen in de voorstellen en na te gaan hoe het toezicht en de handhaving versterkt kunnen worden. (Zie Tweede Kamer, vergaderjaar 1998–1999. 24 036, nr. 126, blz. 15) Nee, ik heb per brief van 23 december 1998 de Kamer meegedeeld dat de ontwikkelingen binnen en buiten het kansspelbestel van zodanige aard en omvang zijn dat ik daarin aanleiding zag om de houdbaarheid van het huidige bestel te bezien. Daarvoor zou ik interdepartementaal overleg starten. Dat heeft uiteindelijk vorm gekregen in de MDW-werkgroep. Zoals ik ook heb aangegeven tijdens het algemeen overleg met de vaste commissie voor Justitie op 1 september jongstleden was en is het uitgangspunt voor het Nederlandse beleid de beheersing van verslaving, de bescherming van de consument en het tegengaan van misstanden. (Zie Tweede Kamer, vergaderjaar 1999–2000, 24 557, nr. 30. blz. 10). Het rapport wordt openbaar, zodra het kabinet het samen met het kabinetsstandpunt aanbiedt aan de Kamer. Dit zal naar verwachting voor het zomerreces mogelijk zijn.	 Justitie
 KVR10861.xml	 1999	 SP	 Vragen naar aanleiding van het bericht in Metro van 26 november 1999 over het onderzoek dat in opdracht van Horeca Nederland is uitgevoerd naar groeperingen die voor overlast zorgen in de discotheken.	 Kent u het onderzoek dat in opdracht van Horeca Nederland is uitgevoerd naar groeperingen die voor overlast zorgen in de discotheken? Wat is uw reactie op dit onderzoek? Is het u bekend op welke schaal allochtonen vanwege hun afkomst worden geweigerd door discotheken in Nederland? Zo neen, bent u bereid dit te onderzoeken? Vindt u het aanvaardbaar dat discotheken allochtonen weigeren? Zo neen, wat gaat u hiertegen ondernemen? Deelt u de mening dat er hier sprake is van discriminatie? Wordt hier in strijd gehandeld met artikel 1 van de Grondwet? Zo ja, wat gaat u hiertegen ondernemen? Metro, 26 november 1999	 	 Justitie
 KVR10862.xml	 1999	 CDA	 Vragen naar aanleiding van het artikel ''Onderzoek vervolging commerciële draagmoeder'' in Trouw van 9 december 1999, over commercieel draagmoederschap.	 Hebt u kennisgenomen van het krantenbericht «Onderzoek vervolging commerciële draagmoeder»? Deelt u de mening dat het een merkwaardige zaak is wanneer het OM blijkbaar bereid is om een oriënterend onderzoek te starten naar de strafbaarheid van het niet nakomen van een overeenkomst, terwijl deze overeenkomst – namelijk een commercieel draagmoederschap – op zichzelf strafbaar is? Zijn dergelijke strafbare overeenkomsten niet automatisch nietig? Kunt u uw antwoord motiveren? Kunt u aangeven, wanneer u toch vindt dat dit oriënterend onderzoek door moet gaan, welke implicaties dit kan hebben voor strafbare overeenkomsten, waarbij, bijvoorbeeld, heling in het geding is? Is de indruk, die door het artikel wordt gewekt, juist dat alleen de commerciële draagmoeders strafbaar zijn en niet degenen die middels het aanbieden van geld vrouwen tot commercieel draagmoederschap aanzetten? Zo neen, welke sancties staan er op het aanzetten tot commercieel draagmoederschap? Zo ja, vindt u dan niet dat dit ook strafbaar zou moeten zijn en bent u derhalve van zins zulks in de wet te regelen? Trouw, 9 december 1999	 	 Justitie
 KVR10863.xml	 1999	 SP	 Vragen naar aanleiding van het artikel ''Pronk blijft liegen (deel 2)'' in Vrij Nederland van 11 december 1999 en eerdere antwoorden van minister Pronk (VROM) in deze kwestie (kamerstuk 26800 XI, nr. 39), over mogelijke belangenverstrengeling van medewerkers DRZ-VROM en nevenfuncties van topambtenaren.	 Heeft u kennisgenomen van het artikel «Pronk blijft liegen (deel 2)» en herinnert u zich uw eerdere antwoorden in deze kwestie? Hoe is het mogelijk dat u in uw brief stelt «Op 25 november is hem, ingaande 1 december 1998 eervol ontslag uit de dienst gegeven. Dit ontslag is mij begin 1999 gemeld», terwijl u in de uitzending van NOVA op 29 oktober jl. verklaarde dat u kort na uw aantreden (in 1998) op de hoogte bent gesteld van de belangenverstrengeling, gevolgd door de mededeling «Ik heb deze directeur twee maanden later definitief doen vertrekken.»? Klopt de bewering van VN dat de beschuldigingen tegen de directeur DRZ in 1997 uitputtend onderzocht zijn en dat hij tijdens een managementsvergadering op 23 november 1998 door de secretaris-generaal gerehabiliteerd is»? Zo ja, hoe is dit te rijmen met uw uitspraken in NOVA en de mededeling in uw brief «Een en ander was voor de departementsleiding voldoende aanleiding om te spreken over een vertrouwensbreuk met betrokkene.»? Is het waar dat de output van de Dienst Recherchezaken van uw ministerie, zowel in aantal zaken als in schadebedragen, in de jaren 1998 en 1999 dramatisch gedaald is ten opzichte van voorgaande jaren? Welke maatregelen heeft u genomen om de prestaties weer op het beoogde niveau te brengen? Kunt u een overzicht geven van de nevenfuncties van de DG’s en SG van uw ministerie, de inkomsten uit deze nevenfuncties voor eigen rekening en/of voor rekening van het ministerie en daarbij vermelden of het q.q.-functies of functies op persoonlijke titel betreft? Kunt u bij nevenfuncties op persoonlijke titel per functie aangeven waarom deze niet strijdig zijn met het belang van het ministerie van VROM en de rijksoverheid in bredere zin? Staat een commissariaat bij Van Ommeren-Pakhoed bijvoorbeeld niet op gespannen voet met een onafhankelijke opstelling van VROM bij de mainportdiscussie? Wat is de reden om topambtenaren die full-time in dienst zijn van de rijksoverheid, toestemming te geven voor het bekleden van nevenfuncties anders dan in het belang van de dienst? Vrij Nederland, 11 december 1999 Kamerstuk 26 800 XI, nr. 39 Kamerstuk 26 800 XI nr. 39, pag, 4 Vrij Nederland, 13 november 1999	 Ja. Kort na mijn aantreden als Minister van VROM ben ik door de ambtelijke leiding op de hoogte gesteld van het voornemen de betrokkene te ontslaan onder andere vanwege de belangenverstrengeling waarvan ten aanzien van hem sprake was. Ik heb toen ingestemd met het voorgenomen ontslag. Begin 1999 ben ik op de hoogte gesteld van de tenuitvoerlegging van het voorgenomen ontslag met ingang van 1 december 1998. In oktober 1997 is in opdracht van de Secretaris-generaal van mijn departement in het kader van een vooronderzoek naar de vraag of een procedure wegens plichtsverzuim gestart moest worden een feitenonderzoek ingesteld. Op grond van de uitkomsten van dit feitenonderzoek is door mijn ambtsvoorganger de procedure wegens plichtsverzuim gestart. Hiervan is de voormalig directeur bij brief van 30 oktober 1997 op de hoogte gesteld. De bijeenkomst die u aanhaalt als managementvergadering was een bijeenkomst voor alle medewerkers van de Dienst Recherchezaken. In deze bijeenkomst is de voormalig directeur niet gerehabiliteerd. De Secretaris-generaal heeft bij deze gelegenheid gezegd dat er op dat moment geen feiten waren komen vast te staan op grond waarvan de directeur van frauduleus handelen kon worden beticht. Hieraan heeft de Secretaris-generaal toegevoegd dat de handelwijze van de directeur zijns inziens onjuist was en dat de terugkeer van de directeur door de gebeurtenissen niet meer mogelijk was. Het aantal zaken alsmede de schadebedragen vormen geen indicatie voor de output van de Dienst Recherchezaken. De Dienst Recherchezaken richt zich de laatste jaren meer op arbeidsintensieve, multidisciplinaire onderzoeken die veel samenwerking vragen met anderen binnen en buiten het departement. Het aantal zelfstandig door deze dienst verrichte onderzoeken, die veelal eenvoudiger van aard waren, is daardoor verminderd. Op dit moment vindt terzake overleg plaats met het ministerie van Binnenlandse Zaken en Koninkrijksrelaties. Ik zal uw vragen zo spoedig mogelijk na afronding van dit overleg beantwoorden.	 Volkshuisvesting, Ruimtelijke Ordening en Milieubeheer
 KVR10864.xml	 1999	 VVD	 Vragen naar aanleiding van uitspraken van de Nederlandse VN-Ambassadeur in het Algemeen Dagblad van 20 december 1999 over de door de VN-Veiligheidsraad aangenomen Nederlands-Britse resolutie 1284 inzake Irak.	 Heeft u kennisgenomen van de uitspraken van de Nederlandse VN-Ambassadeur dat het geen goede zaak is dat op grond van de recent door de VN-Veiligheidsraad aangenomen Nederlands-Britse resolutie 1284 inzake Irak de controle op het wapenarsenaal van Irak «aanzienlijk zwakker is» en «we echt in de aap gelogeerd zijn» als de Veiligheidsraad zich in detail met alle aspecten gaat bemoeien omdat er in de Veiligheidsraad delegaties zijn die de effectiviteit van een onafhankelijk opererend inspectieorgaan «willen ondergraven»? Waarom heeft de Nederlandse regering uiteindelijk ingestemd met het aanzienlijk afzwakken van de oorspronkelijke resolutie als er op een kernpunt daarvan – een effectief inspectieregime met een in hoge mate onafhankelijk inspectieorgaan naar het bezit en ontwikkeling van massavernietigingswapens in Irak – grote zorgen bestaan bij een goede uitvoering daarvan zoals aangegeven door de Nederlandse ambassadeur? Hoe denkt u te voorkomen dat het inspectieregime minder effectief zal worden en het inspectieorgaan minder onafhankelijk? Welke politieke conclusie verbinden u en de internationale gemeenschap aan het feit dat Irak de aanvaarde VN-resolutie inmiddels naar de prullenbak heeft verwezen? Bent u bereid de betreffende Nederlands-Britse resolutie op korte termijn naar de Kamer te zenden? Algemeen Dagblad, 20 december 1999	 Ja Voor wat betreft de beantwoording van deze vragen meen ik te kunnen volstaan met een verwijzing naar mijn brief, 23 december 1999 aan de voorzitter van de vaste commissie voor Buitenlandse Zaken Uwer Kamer inzake dit onderwerp, welke u als bijlage dezes in kopie toegaat. Bijlage ter inzage gelegd bij afdeling Parlementaire Documentatie	 Buitenlandse Zaken
 KVR10867.xml	 1999	 D66	 Vragen naar aanleiding van het bericht in het Algemeen Dagblad van 3 december 1999 dat een meerderjarige vrouw, die een aanvraag heeft gedaan om haar achternaam te mogen wijzigen vanwege incestervaringen met haar vader, volgens de Algemene Wet Bestuursrecht de door haar voorgestelde nieuwe achternaam in de wijzigingsprocedure niet voor haar vader, die als belanghebbende in die procedure bezwaar maakt tegen de wijziging, kan afschermen.	 Hoe beoordeelt u de situatie dat een meerderjarige vrouw, die een aanvraag heeft gedaan om haar achternaam te mogen wijzigen vanwege incestervaringen met haar vader, volgens de Algemene Wet Bestuursrecht de door haar voorgestelde nieuwe achternaam in de wijzigingsprocedure niet voor haar vader, die als belanghebbende in die procedure bezwaar maakt tegen de wijziging, kan afschermen? Deelt u het oordeel dat het afschermen van de voorgestelde nieuwe achternaam van belang kan zijn om traumatische ervaringen uit het verleden te kunnen verwerken en dat de wet daartoe ruimte zou moeten kunnen bieden? Waarom heeft het ministerie van Justitie in een procedure voor de Nationale Ombudsman indertijd laten weten dat de afscherming van de voorgestelde nieuwe achternaam wel juridisch mogelijk was? Bent u voornemens om tot wetsaanpassing over te gaan? Zo neen, waarom niet? Algemeen Dagblad, 3 december 1999, pagina 6	 De Algemene wet bestuursrecht (Awb) staat er niet aan in de weg om voor de vader, die als belanghebbende bij een achternaamswijzigingsprocedure wordt aangemerkt, de nieuwe achternaam af te kunnen schermen. Ingevolge artikel 7:4, zesde lid, Awb kunnen wegens gewichtige redenen delen van het bezwaardossier voor een belanghebbende worden geheimgehouden. Het besluit op bezwaar moet ingevolge artikel 3:43, Awb aan de derde-belanghebbende – in casu de vader – worden medegedeeld, maar de wet eist niet, dat daarbij onder alle omstandigheden de integrale tekst van het naamswijzigingsbesluit, inclusief de nieuwe achternaam, wordt overgelegd. Volstaan kan worden met de mededeling dat en waarom de nieuwe achternaam wordt gewijzigd. Dat is voor de vader voldoende om zijn recht op beroep te kunnen uitoefenen. Ja, de wet biedt ruimte. Er is mij geen Nationale ombudsmanzaak bekend waarbij de afscherming van een nieuwe achternaam aan de orde is. Neen, zie antwoord op vraag 1.	 Justitie
 KVR10869.xml	 1999	 VVD	 Vragen naar aanleiding van het onderzoek dat de Stichting Toezicht Effectenverkeer (STE) heeft gedaan naar een mogelijk geval van effectenhandel met voorwetenschap bij Content, over de inkoop van eigen aandelen en de uitgifte van opties aan het eigen personeel door Content kort voor de bekendmaking van de overname van Content door Creyf''s.	 Is het de regering bekend dat de Stichting Toezicht Effectenverkeer (STE) onderzoek heeft gedaan naar een mogelijk geval van handel met voorwetenschap bij Content? Heeft de STE tijdens het onderzoek kennis genomen van de inkoop van eigen aandelen en de uitgifte van opties aan het eigen personeel door Content kort voor de bekendmaking van de overname van Content door Creyf’s? Zo ja, waarom heeft de STE geen aangifte gedaan? Moet een afwijking van de vaste regel dat bij Content nieuwe aandelen worden uitgegeven ter dekking van personeelsopties, reden voor de STE zijn om aangifte te doen bij Justitie? Deelt u de mening, dat deze verschillende aanpakken van de STE en het Openbaar Ministerie verwarring creëren? Is gezien de ontstane verwarring de huidige wetgeving nog adequaat? Is er voldoende deskundigheid en capaciteit bij de STE en het Openbaar Ministerie aanwezig om zaken op het gebied van handel in voorwetenschap te behandelen? Welke maatregelen bent u bereid te treffen, opdat deze knelpunten worden opgelost? Het Financieele Dagblad, 3 december 1999: «STE laat voorkennis Content lopen»	 	 Financiën
 KVR1087.xml	 1995	 VVD	 	 Kent u het artikel over de verzetsheld Jan Doornik? Is er, gezien het verzetsverleden van Jan Doornik, een taak voor Nederland om, in samenwerking met de Franse overheid, bij te dragen aan de instandhouding van zijn graf? Bent u bereid in overleg met de Franse overheid hiervoor de benodigde actie te ondernemen? Het Parool, 14 januari 1995	 Ja. Er is zeker een taak weggelegd voor de Nederlandse overheid, eventueel in samenwerking met de Franse overheid, om het graf van de verzetsheld Jan Doornik in stand te houden, waarbij ook de mogelijkheid van overbrenging naar een ereveld in Frankrijk overwogen moet worden. Een probleem blijft dat nog geen familieleden van Jan Doornik konden worden getraceerd. In overleg met de Franse overheid wordt bekeken wat de mogelijkheden zijn voor herstel en behoud van het graf van Jan Doornik, waarna besloten zal worden welke actie dient te worden genomen.	 Buitenlandse Zaken
 KVR10871.xml	 1999	 GroenLinks	 	 Dienen Dublinclaimanten in afwachting van het verloop van de claimprocedure, zich maandelijks te melden bij het Aanmeldcentrum en wekelijks nadat de claim is gehonoreerd? Dienen asielzoekers zich met een tweede asielverzoek tweewekelijks te melden bij een Aanmeldcentrum? Bent u zich bewust van de (financiële) gevolgen die deze meldplicht heeft voor deze groepen asielzoekers, die soms op zeer afgelegen plaatsen verblijven, en voor de hulpverlenende organisaties die vaak armlastig zijn? Bent u bereid een asielzoeker die geen opvang wordt geboden, zich periodiek te laten melden bij de vreemdelingendienst van de gemeente waar hij verblijft, die zowel het Aanmeldcentrum als de asielzoeker van informatie zou kunnen voorzien? Zo neen, bent u dan tenminste bereid de regeling voor reiskostenvergoeding bij nieuwe asielverzoeken, aan te wenden voor de periodieke meldingsplicht bij het Aanmeldcentrum? Zo neen, waarom niet? Wat zijn momenteel de criteria op basis waarvan wordt besloten om alsnog opvang te verlenen aan Dublinclaimanten? Door wie en op welke wijze wordt beoordeeld of aan die criteria wordt voldaan?	 Dublinclaimanten ten aanzien van wie in het aanmeldcentrum een claimmogelijkheid wordt onderkend, krijgen een meldplicht opgelegd van 28 dagen. Aansluitend op de uitreiking van de beschikking wordt de Dublinclaimant geacht zich wekelijks op het aanmeldcentrum te melden. Indien een herhaalde asielaanvrager geen recht (meer) heeft op opvang, geldt dat hem of haar een tweewekelijkse meldplicht wordt opgelegd bij het Aanmeldcentrum waar het herhaalde verzoek is ingediend. Ik ben mij ervan bewust dat deze meldplicht financiële gevolgen voor Dublinclaimanten met zich meebrengt. Ik acht een verplaatsing van de periodieke meldplicht van een asielzoeker die geen opvang wordt geboden van het aanmeldcentrum naar de vreemdelingendienst van de gemeente waar hij verblijft om meerdere redenen onverstandig. Allereerst zou dit een vertraging in de procedure met zich mee kunnen brengen, omdat in dat geval de voor de betrokkene relevante documenten van het aanmeldcentrum naar de vreemdelingendienst van de desbetreffende gemeente moeten worden overgebracht. Dit zou ertoe kunnen leiden dat de periode dat opvang wordt onthouden onnodig zou worden verlengd. Een ander argument dat voor de huidige werkwijze pleit, is dat de vreemdelingendienst op de aanmeldcentra vertrouwd is met de praktische afhandeling van Dublinzaken, waardoor een efficiënte afhandeling van de procedure is gewaarborgd. Bovendien blijkt de directe samenwerking tussen de vreemdelingendienst op de aanmeldcentra en de daar aanwezige Dublinbureau’s van de IND in de praktijk goed te werken. Algemeen uitgangspunt is dat vreemdelingen die niet in aanmerking komen voor opvang, behoudens medisch noodzakelijk hulp en gefinancierde rechtsbijstand, geen recht kunnen doen gelden op van rijkswege verstrekte voorzieningen. Aan Dublinclaimanten wordt alsnog opvang geboden indien sprake is van zeer schrijnende humanitaire omstandigheden. Dit betreffen met name medische omstandigheden waarin ten behoeve van de direct medisch noodzakelijke noodhulp, opvang van de betreffende vreemdeling en of zijn gezinsleden in een CAO-voorziening noodzakelijk is. Of sprake is van zeer schrijnende humanitaire omstandigheden wordt beoordeeld door de IND, voor zover nodig na advies van een arts, op grond van de voorhanden zijnde gegevens.	 Justitie (JUS)
 KVR10872.xml	 1999	 CDA	 Vragen over verslavingsversterkende stoffen in sigaretten, naar aanleiding van een voorstel van de Europese Comissie van 16 november 1999 voor een richtlijn inzake de productie, de presentatie en de verkoop van tabaksproducten.	 Hebt u kennisgenomen van een voorstel van de Europese Commissie voor een richtlijn inzake de productie, de presentatie en de verkoop van tabaksproducten? Geeft dit voorstel u aanleiding de antwoorden op onze eerdere vragen te heroverwegen? Is het waar dat additieven door de tabaksindustrie worden beschouwd als bedrijfsgeheim? Zo ja, hoe verhoudt zich dat dan tot eerdergenoemde richtlijn die toch tabaksproducenten verplicht informatie te verstrekken over alle bij de productie gebruikte ingrediënten? Deelt u de mening dat het belang van de volksgezondheid voorrang moet hebben op het bedrijfsgeheim? Heeft uw nader beraad over eventuele afzonderlijke Nederlandse stappen bij de wijziging van de Tabakswet inmiddels tot een conclusie geleid? Zo ja, wat is die conclusie? Zo neen, op welke termijn verwacht u dat dit wel zal gebeuren? Van 16 november 1999 (referentie IP/99/846) Vragen van 19 juli 1999 (Aanhangsel van de Handelingen nr. 1935) Idem, antwoord op vraag 5	 Ja, dit recente richtlijnvoorstel is mij goed bekend. Tijdens de laatste Raad van Ministers van Volksgezondheid van de Europese Unie op 18 november 1999 te Brussel heb ik dit richtlijnvoorstel namens de regering verwelkomd en naar voren gebracht dat Nederland op hoofdpunten zeker geen bezwaren zal maken, maar juist een groot voorstander is van de spoedige totstandkoming van een zodanige richtlijn in het kader van de harmonisatie van de interne markt, waarbij volgens het Verdrag een hoog beschermingsniveau in acht moet worden genomen. Scherpere regulering van de tabaksproducten zèlf is tot nu toe een onderbelicht instrument in het kader van ons samenhangende tabaksontmoedigingsbeleid, dat volgens het Regeerakkoord zal worden geïntensiveerd. Het gaat in dit richtlijnvoorstel vooral om verlaging en maximering van de gehaltes aan teer, nicotine en koolmonoxyde, duidelijker en scherpere gezondheidswaarschuwingen op de verpakking en regulering van (schadelijke) additieven. Begin volgend jaar zal de staatssecretaris van Buitenlandse Zaken, zoals te doen gebruikelijk, een fiche over dit nieuwe richtlijnvoorstel aan de Tweede Kamer aanbieden. Dat is niet het geval. Toen ik die eerdere vragen beantwoordde, was ik er al van op de hoogte dat dit richtlijnvoorstel er zat aan te komen. Het richtlijnvoorstel is toentertijd enigszins vertraagd doordat de Europese Commissie demissionair was. Als deze richtlijn spoedig tot stand kan komen – en daar vertrouw ik op getuige ook de steun vanuit de andere lidstaten – dan zal ik deze nadien snel gaan implementeren door middel van een algemene maatregel van bestuur krachtens de Tabakswet. Naar ik heb begrepen, hebben de sigarettenfabrikanten als zodanig geen bezwaar tegen een verplichting om informatie over de gebruikte (schadelijke) additieven te verstrekken, mits de bedrijfsvertrouwelijkheid hiervan per merk behouden blijft. Daaruit kan ik niet anders dan afleiden dat men deze informatie als bedrijfsgeheim beschouwt. Producenten van voedingsmiddelen moeten de gebruikte ingrediënten al geruime tijd declareren. Voor een zo schadelijk product als tabak kan ik mij voorstellen dat dit in de nabije toekomst ook gaat gelden. Zodra voornoemd richtlijnvoorstel in nationale wetgeving is omgezet, zullen tabaksfabrikanten wettelijk verplicht zijn om alle informatie over additieven op reguliere basis aan de Staat te verstrekken. Ja, ik ben het uiteraard helemaal met deze opvatting eens. Ja, nu de Europese Commissie dit richtlijnvoorstel inderdaad heeft gedaan, ben ik tot de conclusie gekomen dat het de voorkeur verdient vanuit Nederland mee te werken aan een voortvarende totstandkoming van een zodanige richtlijn en deze dan vervolgens snel te implementeren in het kader van de Tabakswet. Op deze manier loop ik niet het risico een handelsbelemmering in het kader van de interne markt – tengevolge van het invoeren van een nationale maatregel met betrekking tot additieven – te scheppen.	 Volksgezondheid, Welzijn en Sport (VWS)
 KVR10873.xml	 1999	 VVD	 Vragen naar aanleiding van een bericht in de Telegraaf van 6 november 1999 dat de regiopolitie het particuliere bedrijfsleven inschakelt om snelheidsovertreders op te sporen.	 Is het waar dat de regiopolitie het particuliere bedrijfsleven inschakelt om snelheidsovertreders op te sporen? Sinds wanneer is dat het geval? Gaat het alleen om snelheidsovertredingen? Welke regels gelden hierbij, welke eisen worden gesteld en om welke input en output gaat het hier? Gaat het om vaste controlelocaties of ook om mobiele controles met auto’s? Kunt u in aansluiting op de discussie gevoerd tijdens de begroting van het ministerie van Verkeer en Waterstaat, een kwantitatief overzicht verstrekken van input (menskracht en materieel) en output (aantal bekeuringen en totaal boetebedrag) voor de wegcategorieën bebouwde kom, 80 km wegen, autosnelwegen 100 km, autosnelwegen 120 km en overige wegen? Kunt u het overzicht onder 5 voor een aantal recente jaren verstrekken? Bestaat er (al of niet intern) een jaarverslag over dit onderwerp? Zo ja, wilt u dit rapport aan de Kamer overleggen? Zo neen, waarom bestaat dat overzicht niet, en waar wordt dan op gestuurd? Kan er een relatie worden gelegd tussen het overzicht onder 5 en de feitelijke verkeersonveiligheid? Kunt deze vragen nog voor het algemeen overleg over Verkeersveiligheid worden beantwoord? De Telegraaf, 6 november 1999	 Input-cijfers (door politie ingezet materieel en menskracht) zijn niet op landelijk niveau beschikbaar. Wel is inmiddels in vervolg op het Beleidsplan Nederlandse Politie en de Landelijke Politiebrief een proces gestart waarin de korpsen zich middels jaarplannen committeren aan bepaalde inspannings-/resultaatsverplichtingen en deze centraal getoetst worden. De output (aantal bekeuringen en totaal boetebedrag) voor de wegcategorieën; bebouwde kom, buiten de bebouwde kom en autosnelwegen, treft u aan in het onderstaande overzicht. Overzicht van het CJIB 1997 Aantal Initieel sanctie- bedrag (f) Gemiddeld Bedrag (f) Percentage Binnen de bebouwde Kom 1 383 182 102 879 878,00 74,38 46,9% Buiten de bebouwde Kom 588 070 46 229 226,30 78,61 20,% Autosnelwegen 975 709 73 813 647,00 75,65 33,1% Totaal 2 946 961 222 922 751,30 75,64 100,0% 1998 Binnen de bebouwde Kom 1 624 305 130 155 760,00 80,13 47,5% Buiten de bebouwde Kom 847 218 72 473 037,00 85,54 24,8% Autosnelwegen 949 108 83 894 243,80 88,39 27,7% Totaal 3 420 631 286 523 040,80 83,76 100,0% Deze informatie is opgenomen in het jaarverslag van het CJIB (zie bijlage). Uit wetenschappelijk onderzoek verricht door R. Roszbach van de Stichting Wetenschappelijk Onderzoek Verkeersveiligheid, getiteld «Effecten op snelheid en veiligheid van het snelhedenbeleid op autosnelwegen», blijkt dat het rijden met een lagere snelheid de kans op een ongeval en de ernst van letsel en schade vermindert. Het is niet goed mogelijk een directe relatie te leggen tussen de inzet van menskracht en materieel en het aantal uitgestuurde beschikkingen van het CJIB enerzijds en de feitelijke verkeersveiligheid op bepaalde wegcategorieën anderzijds. De geïntegreerde verkeerstoezichtprojecten resulteren tot nu toe in een verlaging van 10% van het aantal ongevallen met letsel op de betreffende wegvakken. De recent gestarte regioplannen verkeershandhaving zullen meer informatie verschaffen over de invloed van onder andere het snelheidstoezicht op de verkeersveiligheid. Nee, dit is in verband met de nadere ambtelijke afstemming die voor de beantwoording van de Kamervragen was geboden, niet gelukt.	 Justitie
 KVR10874.xml	 1999	 GroenLinks	 Vragen naar aanleiding van het bericht in NRC Handelsblad van 11 december 1999 dat leerlingen van Islamitische afkomst van hun school - het Calandlyceum in Amsterdam - geen toestemming krijgen een leeg lokaal te gebruiken om hun dagelijkse gebed te verrichten.	 Is het bericht waar dat leerlingen van Islamitische afkomst van hun school – het Calandlyceum in Amsterdam – geen toestemming krijgen een leeg lokaal te gebruiken om hun dagelijkse gebed te verrichten? Wat is uw standpunt ten aanzien van de mening van de school dat de ter beschikkingstelling van een leeg lokaal in de pauze, het openbare karakter van de school zou aantasten? Indien u de houding van de school steunt, kunt u uw opvattingen in deze nader aangeven? Zo niet, wat gaat u ondernemen om de school tot een andere gedachte te brengen? NRC Handelsblad, 11 december 1999	 Ja. Het standpunt van het Calandlyceum, zoals dat op 14 december 1999 door de directie en het bestuur van het stadsdeel Osdorp, in zijn hoedanigheid van schoolbestuur, gezamenlijk is geformuleerd, luidt: «Het Calandlyceum is een openbare school. Het kenmerk daarvan is dat ieder lid van de schoolgemeenschap respect heeft voor elkaars levensovertuiging, maar dat de actieve geloofsbeleving niet op school kan plaatsvinden.». Dit standpunt sluit aan op artikel 44 van de WVO te weten: «Het onderwijs aan openbare scholen wordt gegeven met eerbiediging van ieders geloofs- en levensovertuiging». In aansluiting daarop regelt artikel 46 van de WVO het op verzoek van de kerkelijke gemeenten of van plaatselijke kerken te geven godsdienstonderwijs, terwijl artikel 47 van de WVO regels geeft over de schoollokalen voor levensbeschouwelijke vormingsonderwijs. Andere wettelijke bepalingen zijn er betreffende geloofs- en levensovertuiging voor het openbaar onderwijs niet. Evenwel is er geen belemmering als het bevoegd gezag van een openbare school een leeg lokaal beschikbaar zou willen stellen om een gebed te verrichten. Betreffende deze situatie bestaat er beleidsvrijheid waarin het bevoegd gezag zelf bepaalde keuzen moet maken. Ik respecteer de keuze die hier door de directie van het Calandlyceum gemaakt is. Zie het antwoord op vraag 2. Ik ben niet voornemens het bevoegd gezag van het Calandlyceum tot een andere gedachte te brengen.	 Onderwijs, Cultuur en Wetenschappen
 KVR10875.xml	 1999	 GroenLinks	 Vragen over de weergave van bepaalde feiten over de Lockheed-affaire op de website van het Koninklijk Huis, in de rubriek "Veel gestelde vragen".	 Bent u bekend met het feit dat op de website van het koninklijk huis in de rubriek «veel gestelde vragen» – in ieder geval tot en met zondag 18 december 1999 – de volgende tekst staat onder de vraag «Wat was er met Lockheed»: «Medio jaren 70 bleek, dat de Amerikaanse vliegtuigfabrikant Lockheed in diverse landen regeringsfunctionarissen had benaderd teneinde bepaalde aankopen te stimuleren. Hierbij werd ook de naam van Prins Bernhard in zijn functie van inspecteur-generaal der krijgsmacht genoemd. Volgens de door Minister-President Den Uyl ingestelde Commissie van Drie zijn er geen bewijzen van betalingen aan de Prins gevonden. Naar aanleiding van het onderzoek besloot de Prins overigens zijn militaire functie neer te leggen.»? Bent u bekend met het eindoordeel van de Commissie van Drie (Kamerstuk 13 787, nr. 4, blz. 37), waarin o.a. wordt gesteld «Samenvattend, komt de Commissie tot het oordeel, dat Z.K.H., in de overtuiging dat zijn positie onaantastbaar en zijn oordeel niet te beïnvloeden was, zich aanvankelijk veel te lichtvaardig heeft begeven in transacties, die de indruk moesten wekken dat hij gevoelig was voor gunsten. Vervolgens heeft hij zich toegankelijk getoond voor onoorbare verlangens en aanbiedingen. Tenslotte heeft hij zich laten verleiden tot het nemen van initiatieven die volstrekt onaanvaardbaar waren en die hem zelf en het Nederlandse aanschaffingsbeleid bij Lockheed – en, zo moet er thans aan toe worden gevoegd, ook bij anderen – in een bedenkelijk daglicht moesten stellen.»? Bent u bekend met de toenmalige conclusie van de regering, verwoord in de begeleidende brief bij het onderzoek van de Commissie van Drie, dat de «handelwijze van de Prins het belang van de staat heeft geschaad» en «dat de Prins terugtreedt uit al die posities die tot een verwarring van functies en belangen hebben geleid of zouden kunnen leiden.» (Kamerstuk 13 787, nr. 3, blz. 2)? Bent u van mening dat de verstrekte informatie op de website van het koninklijk huis, waarvoor de verantwoordelijkheid rust bij de Rijksvoorlichtingsdienst, objectief en zo volledig mogelijk moet zijn? Indien u de vragen 1 t/m 4 bevestigend beantwoordt, bent u dan van mening dat, afgezien van het feit dat niet minister-president Den Uyl, maar de regering de Commissie van Drie heeft ingesteld, de informatie op de website van het koninklijk huis onvolledig – en daardoor misleidend – is omdat geen melding wordt gemaakt van de volstrekt onaanvaardbare initiatieven en het schaden van het staatsbelang door de handelwijze van de Prins? Bent u bekend met de in de begeleidende brief van de regering vermelde conclusie dat als gevolg van de handelwijze van de Prins «de Prins terugtreedt uit al die posities die tot een verwarring van functies en belangen hebben geleid of zouden kunnen leiden» en dat «In overeenstemming met deze gevolgtrekkingen Prins Bernhard heeft verklaard uit het gebeurde de consequentie te trekken dat hij zijn banden met de krijgsmacht zal verbreken en alle daarmee samenhangende functies zal opgeven.» (Kamerstuk 13 787 nr.3, blz. 3)? Indien u vraag 6 bevestigend beantwoordt, is dan de laatste zin op de website niet onjuist: «Naar aanleiding van het onderzoek besloot de Prins overigens zijn militaire functie neer te leggen», terwijl wel juist is dat de gevolgtrekking van de regering de Prins geen andere ruimte liet? Wat is uw oordeel over de kwaliteit van de in vraag 1 geciteerde informatie; is hier de kwalificatie «de leugen regeert» op van toepassing? Zo nee, welke kwalificatie dan wel? Bent u het met de uitspraak van toenmalig Minister-President Den Uyl eens, gedaan tijdens het debat in de Tweede Kamer op 30 augustus 1976 (Handelingen 11, 1975–1976, nr. 36): «noch de werkwijze, noch de conclusies van de Commissie van Drie zijn onfeilbaar»?	 Ja. Het centrale punt in het onderzoek van de Commissie van Drie betrof de vraag of ZKH Prins Bernhard geldbedragen van Lockheed zou hebben ontvangen. Op dat centrale punt wordt in de tekst van de website ingegaan. Ja. Neen, de geciteerde zin sluit volledig aan bij de in vraag 6 geciteerde passages. Binnen de beknoptheid van de website is een objectieve en zo volledig mogelijke weergave gegeven. Er wordt voorts verwezen naar de betreffende Kamerstukken. Met de constatering dat de mens niet onfeilbaar is kan ik het eens zijn.	 Minister-President Algemene Zaken
 KVR10879.xml	 1999	 CDA	 Vragen over het opruimen van gratis ochtendbladen in en rond (metro)stations en in treinstellen.	 Herinnert u zich mijn zorgen over de toenemende verloedering van vele (metro)stations? Ergert u zich ook zo aan rondslingerende ochtendbladen – met name in en rond veel NS-stations en in de treinstellen – die gratis uitgedeeld worden op deze stations? Welke afspraken zijn er gemaakt tussen de NS en de betreffende uitgevers over de verspreiding van deze ochtendbladen? Zijn er daarbij ook afspraken gemaakt over het opruimen van rondslingerende ochtendbladen en exemplaren die over zijn? Wilt u bevorderen dat betere afspraken worden gemaakt tussen NS en deze uitgevers over het opruimen van deze gratis ochtendkranten? Algemeen Overleg Noord-Zuidlijn, 5 oktober 1999, Kamerstuk 22 026, nr. 94	 	 Verkeer en Waterstaat
 KVR1088.xml	 1995	 SP	 	 Kent u het standpunt van uw voorganger, dat de concentratie asbestvezels op de Twentse «asbestwegen» in een aantal gevallen de grenswaarde zal overschrijden? Weet u dat uw voorganger op grond hiervan heeft aangekondigd via de inspectie voorstellen te doen voor een structurele aanpak van het in Nederland aanwezige asbesthoudende wegverhardingsmateriaal? Hebt u dit standpunt van uw voorganger overgenomen? Hebt u al kennis genomen van de aanbeveling van de inspectie milieuhygie¨ne inzake de asbestwegen in Twente, namelijk: «dat het bevoegd gezag zelf zorgt dat er maatregelen worden genomen, waarbij een keuze kan worden gemaakt tussen verwijderen en bijvoorbeeld asfalteren»? Hebt u al maatregelen genomen? Zo neen, gaat u maatregelen nemen? Zo ja, welke? Zo neen, waarom niet? Brief minister van 6 september 1993 aan SP-MilieuAlarmteam kenmerk DGM/SVS/22793005 als antwoord op het SP-MileuAlarmteam rapport «Asbest in de Hof van Twente» aangeboden aan de minister van Volkshuisvesting, Ruimtelijke Ordening en Milieubeheer februari 1993 Rapport inspectie milieuhygie¨ne «Asbest in het milieu» van juni 1994	 Ja. Ik merk daarbij op dat mijn ambtsvoorganger op 22 juli 1991 de beleidsnotitie «asbest in het milieu» aan de voorzitter van de Tweede Kamer der Staten-Generaal heeft aangeboden . In deze beleidsnotitie staat dat de grenswaarde voor de asbestconcentratie in de buitenlucht is vastgesteld op het verwaarloosbaar risiconiveau (VR), namelijk 1.000 vezelequivalenten/m (jaargemiddelde), en dat het maximaal toelaatbaar risiconiveau (MTR) 100.000 vezelequivalenten/m (jaargemiddelde) bedraagt. Zoals in de brief van mijn ambtsvoorganger van 6 september 1993 aan u staat, is op de Twentse asbestwegen in een «worst case»-situatie een maandgemiddelde concentratie van 18.000 vezelequivalenten/m gemeten. De grenswaarde voor de buitenlucht, het VR en het MTR hebben overigens geen wettelijke status. Ja. Ik heb dit standpunt aan mijn voorganger overgenomen. Mijn voorganger is zijn toezegging nagekomen door middel van een handreiking van de inspectie milieuhygie¨ne met betrekking tot de aanpak met asbesthoudend wegmateriaal. Deze handreiking, die de status van een advies heeft, is opgenomen in het rapport «asbest in het milieu» van de inspectie milieuhygie¨ne d.d. juni 1994. Dit rapport is in de zomer van 1994 verzonden aan onder meer alle gemeenten, gemeentelijke samenwerkingsverbanden, provincies, inspecties voor de milieuhygie¨ne, inspectiediensten SZW (waarin opgenomen de voormalige arbeidsinspectie) en regiokorpsen van politie. Ja. Ik merk daarbij op dat de handreiking van de inspectie milieuhygie¨ne inzake asbestwegen inhoudt dat de asbesthoudende bovenlaag bij voorkeur verwijderd moet worden, wanneer er voldoende wettelijke instrumenten zijn om verwijdering af te dwingen. In gevallen waarin er geen onvoldoende wettelijke instrumenten voorhanden zijn, kan ook gekozen worden voor isoleren, bijvoorbeeld in de vorm van asfalteren. Nee. Ik ben niet voornemens zelf maatregelen te nemen. Het asbest is in een ver verleden (in de periode 1945–1974) op de betreffende wegen in Twente aangebracht. Voor zover bekend was er in die tijd geen wet- of regelgeving van kracht die een dergelijke toepassing verbood of daaraan voorwaarden stelde. Ik ben van mening dat het treffen van maatregelen primair de verantwoordelijkheid is van de eigenaar of eigenaren van de betreffende wegen. Kamerstukken II, 1990–1991, 21 137, nr. 96	 Volkshuisvesting, Ruimtelijke Ordening en Milieubeheer
 KVR10880.xml	 1999	 RPF	 	 Kunt u aangeven hoe de aanbestedingsprocedure van het inspectievaartuig voor de AID is gegaan? Kunt u bevestigen dat, bij de aanbesteding, de KSG de laagste inschrijver was? Om welke reden is, nadat is komen vast te staan dat de KSG de laagste inschrijver was, niet alleen met KSG onderhandelend over de definitieve opdracht, maar ook met Damen? Bent u met ons van oordeel dat de in vraag drie genoemde handelwijze afwijkt van de gebruikelijke handelwijze bij aanbestedingen waarbij normaal gesproken alleen verder wordt onderhandeld met de laagste inschrijver? Is de genoemde handelwijze bij de aanbesteding in overeenstemming met Europese aanbestedingsregels? Als de aanbesteding tegen de Europese aanbestedingsregels blijkt te zijn kan dan de opdrachtversterking aan Damen ter discussie komen te staan? Is er bij het aanbestedings- en onderhandelingstraject afstemming of overleg geweest tussen het ministerie van LNV en EZ? Indien dat het geval is wat is dan de inbreng van het ministerie van EZ geweest? Zie PZC 7 december ’99	 Op 23 februari 1999 is het Ministerie van Landbouw, Natuurbeheer en Visserij (Algemene Inspectiedienst) een niet-openbare aanbestedingsprocedure gestart voor een op bestek te bouwen zeegaand patrouillevaartuig voor de visserijcontrole (gepubliceerd in het Supplement op het Publicatieblad van de Europese Gemeenschappen onder nummer 98/S 252-174618/NL). In het kader van deze procedure hebben zich twee gegadigden aangemeld. Beiden zijn uitgenodigd voor het uitbrengen van een offerte. Op 2 september 1999 hebben beide gegadigden voor de opdracht ingeschreven. Op dezelfde dag zijn beide uitgebrachte offerten in bijzijn van vertegenwoordigers van beide inschrijvers geopend. De opening is vastgelegd in een proces-verbaal waarvan beide inschrijvers een afschrift is uitgereikt. In het bestek was opgenomen dat het Ministerie van Landbouw, Natuurbeheer en Visserij zich uitdrukkelijk het recht voorbehield niet tot gunning over te gaan, indien de geoffreerde prijzen de door de aanbestedende dienst gecalculeerde aanneemsom met meer dan 10% zouden overschrijden. Bij beide offerten bleek dit echter het geval. Dit is voor het ministerie reden geweest beide aanbiedingen als onaanvaardbaar aan te merken, op grond hiervan de niet-openbare aanbestedingsprocedure te staken en op de voet van artikel 11, tweede lid, onderdeel a., van richtlijn 93/36/EEG de procedure voort te zetten door middel van een procedure van gunning via onderhandelingen zonder verdere voorafgaande bekendmaking. Beide inschrijvers zijn voor de onderhandelingen uitgenodigd hetgeen in een dergelijk geval op grond van de Europese regelgeving ook verplicht is. De Europese Commissie is van deze beslissing in kennis gesteld. In de procedure van gunning via onderhandelingen is met beide inschrijvers gesproken over de technische specificaties van het te bouwen vaartuig – met name over de mogelijk te realiseren reducties ten opzichte van de oorspronkelijke Technische Specificatie – en de daaraan te verbinden aanneemsom. Op grond van deze onderhandelingen bleek dat de KSG niet de economisch meest gunstige aanbieding – alsmede ook niet het laagste prijsaanbod – heeft gedaan. Het per brief van 11 september 1999 door de KSG gedane aanbod – een aanbod dat erop neer kwam dat KSG een nieuw laatste prijsaanbod deed, dat ongeacht het prijsaanbod van de andere inschrijver in elk geval f 300 000,– onder dat van die andere inschrijver zou komen – heb ik als strijdig met de regels van zorgvuldigheid die men in het maatschappelijk verkeer in acht behoort te nemen, bij de gunningsbeslissing uitdrukkelijk niet betrokken. Van de gunning van de opdracht is mededeling gedaan aan het Bureau voor Officiële Publicaties van de Europese Gemeenschappen te Luxemburg. Uit het bovenstaande blijkt dat de door beide inschrijvers gedane offerten de ten behoeve van de aanbestedende dienst gecalculeerde aanneemsom met meer dan 10% overschreden. Op grond hiervan zijn beide offerten als onaanvaardbaar aangemerkt. Dat de KSG tijdens de niet-openbare procedure de laagste inschrijving heeft gedaan is derhalve niet meer relevant. Overigens dient in dit verband te worden opgemerkt, dat voor deze procedure als gunningscriterium de economisch meest voordelige aanbieding – en derhalve niet het gunningscriterium van de laagste prijs – was gekozen. De prijs maakt daarbij een onderdeel uit van de beoordeling van de offerten, maar is daarbij niet uitsluitend doorslaggevend. Zie vraag 1. Nee. Anders dan de geachte afgevaardigden suggereren, is het onderhandelen met één der inschrijvers over wezenlijke aspecten van een inschrijving – als onder meer de prijs – in het kader van een openbare of niet-openbare aanbestedingsprocedure op grond van de Europese aanbestedingsrichtlijnen niet toegestaan. Onderhandelen met de laagste inschrijver zou derhalve in strijd zijn met de regelgeving en kan derhalve ook niet als normaal worden aangeduid. Ja, de opdrachtverstrekking is volledig overeenkomstig de aanbestedingsregels verlopen. Een discussie ten aanzien van de opdrachtverstrekking aan Damen is dan ook niet aan de orde. Nee, iedere aanbestedende dienst is zelf verantwoordelijk voor het navolgen van de aanbestedingsregels. Voor een consultatie van het Ministerie van Economische Zaken bestond, benevens geen noodzaak, ook geen aanleiding. Daarnaast is dit ook niet gebruikelijk.	 Landbouw, Natuurbeheer en Visserij
 KVR10881.xml	 1999	 SP	 Vragen over de drijfjacht, naar aanleiding van televisiebeelden van het uitzetten van fazanten ten behoeve van de jacht op landgoed ''De Salentein'' te Nijkerk.	 Kent u de uitzendingen van 2-vandaag, RTL-nieuws, TV-Gelderland Nieuws en SBS 6 «Hart van Nederland» d.d. 26 november, met beelden van het uitzetten van fazanten ten behoeve van de jacht op landgoed «De Salentein» te Nijkerk? Klopt uw uitspraak in «Hart van Nederland» dat er een verbod is op de drijfjacht van zwijnen? Zo ja, betreft het hier een beleidsvoornemen of actueel beleid? Zo neen, is er een voornemen om een algeheel verbod op drijfjachten uit te vaardigen? Kunt u aangeven of de eigenaren van het landgoed «De Salentein» gebruik maken van een vergoeding in het kader van de functiebeloningsregeling of andere mogelijke compensatie in het kader van bijvoorbeeld de natuurschoonwet? Zo ja, is het dan niet verplicht om het landgoed open te stellen voor publiek? Gebeurt dit ook op het genoemde landgoed? Bent u bereid een onderzoek in te stellen naar de rechtmatigheid van het fokken van fazanten op het landgoed? Kunt u aangeven wanneer de resultaten van het door u gelaste onderzoek door de AID naar het fokken en uitzetten van fazanten ten behoeve van de jacht gepresenteerd zullen worden? Bent u bereid op basis van tussentijdse resultaten een algehele sluiting van de fanzantenjacht te overwegen?	 Ja. De betreffende uitzending van «Hart van Nederland» was gewijd aan het uitzetten en bejagen van fazanten. Daarin is abusievelijk gesproken over een verbod op drijfjacht. Het is niet mijn voornemen de drijfjacht als jachtmethode te verbieden. De eigenaar van het landgoed «De Salentein» ontvangt een bodembijdrage in het kader van de Regeling functiebeloning bos- en natuurterreinen. Dit impliceert dat niet de verplichting bestaat het terrein voor publiek open te stellen. Het landgoed «De Salentein» is voorts als niet-opengesteld gerangschikt in het kader van de Natuurschoonwet. Het fokken van fazanten is wettelijk niet verboden. Een onderzoek naar de rechtmatigheid van het fokken van fazanten op landgoed «De Salentein» is daarom niet aan de orde. Ik heb de AID gevraagd te onderzoeken in hoeverre het verbod fazanten uit te zetten wordt nageleefd. Een rapportage daarover zal in februari 2000 beschikbaar zijn. Inmiddels is mij reeds door de AID gerapporteerd dat op enkele locaties, waaronder in maïsvelden en bospercelen, fazanten in een ren zijn aangetroffen. In een tweetal situaties is een overtreding vastgesteld van het verbod voor het uitzetten van fazanten. Deze tussentijdse gegevens geven mij onvoldoende aanleiding voor een algehele sluiting van de fazantenjacht. Wel heb ik besloten de Richtlijn inzake de intrekking van jachtakten (26 september 1996, nr. J.963208, Stcrt. 190) in die zin aan te scherpen dat de korpschef niet alleen wordt geadviseerd de jachtakte in te trekken van personen die fazanten hebben uitgezet, maar eveneens van jachtaktehouders die hebben gejaagd op fazanten waarvan een redelijk vermoeden bestaat dat die waren uitgezet. Ik verwacht dat van die maatregel een voldoende preventieve werking zal uitgaan. Mocht dat niet zo zijn, dan zal ik overwegen de jacht op fazanten in het gehele land of in delen van het land te sluiten.	 Landbouw, Natuurbeheer en Visserij
 KVR10882.xml	 1999	 CDA	 Vragen naar aanleiding van het bericht op Teletext van 18 november 1999 (pagina 130) dat in navolging op Frankrijk ook Duitsland de grenzen met onmiddellijke ingang gesloten heeft voor Brits rundvlees.	 Is het waar dat in navolging op Frankrijk ook Duitsland de grenzen met onmiddellijke ingang gesloten heeft voor Brits rundvlees? Wat is de Nederlandse opstelling terzake? Is het Duitse besluit Brits rundvlees te weren aanleiding om ook het Nederlandse standpunt in heroverweging te nemen? Hoe groot zijn in 1998 en in 1999 tot nu toe de Nederlandse importen van Brits rundvlees geweest? Hoe beoordeelt u, naar aanleiding van de ontstane situatie, het advies van de Europese Commissie dat Brits rundvlees onverkort veilig is voor consumptie? Teletext, 18 november 1999 (pagina 130)	 In Duitsland is door de Bondsraad geen formeel verbod ingesteld voor de import van Brits rundvlees. In de praktijk vindt echter geen import plaats. Waarschijnlijk zal de Bondsregering eind januari of begin februari een besluit nemen over de import van Brits rundvlees. Verwacht wordt dat de Bondsregering zal besluiten de import onder voorwaarden toe te staan. Aangenomen wordt dat daarbij eisen gesteld zullen worden ten aanzien van de etikettering van het rundvlees, zodat duidelijk is wanneer het Brits rundvlees betreft. Nederland heeft in juli 1999 ingestemd met het voorstel op basis van het EU-besluit om de export van Brits rundvlees naar lidstaten en derde landen weer toe te staan. Dit besluit was met name gebaseerd op het wetenschappelijk advies terzake van het «Scientific Steering Comité». Het comité heeft haar advies naar aanleiding van de discussie tussen Frankrijk en het VK in november herbevestigd. In 1998 en de eerste 7 maanden van 1999 heeft geen import van Brits rundvlees plaatsgevonden vanwege het Europese verbod. Vanaf 1 augustus 1999 is export weer toegestaan. De totale import in Nederland vanaf 1 augustus tot heden bedraagt 4213 kg, afkomstig van de twee door de Britse overheid voor export erkende bedrijven. Het standpunt van de Europese Commissie is gebaseerd op het reeds genoemde advies van het Scientific Steering Comité. Nederland ziet geen reden te twijfelen aan het advies van dit comité en gaat er dus vanuit dat, gezien de voorwaarden die door de Commissie gesteld zijn aan de export van het Britse rundvlees, het geëxporteerde Britse rundvlees veilig is.	 Landbouw, Natuurbeheer en Visserij
 KVR10885.xml	 1999	 SP	 Vragen naar aanleiding van het bericht ''Netelenbos negeert zijwind'' in de Telegraaf van 8 november 1999, over het landen van vliegtuigen op Schiphol bij zijwind (zie ook Aanh. Hand. II, 1999-2000, nr. 388).	 Kent u het bericht «Netelenbos negeert zijwind»? Is het waar dat de maximaal toegestane zijwind voor landingen tussen 23.00 uur en 6.00 uur hoger is dan overdag, namelijk 25 knopen respectievelijk 15 knopen? Deelt u de mening van de Luchtvaartinspectie en de Vereniging van Nederlandse Verkeersvliegers dat de milieu- en geluidsregels op Schiphol de veiligheid in het geding hebben gebracht? Zo neen, waarom niet? Is het waar dat in het alsmaar uitblijvende rapport over het Transaviatoestel dat in de kerstnacht van 1997 een mislukte landing maakte op Schiphol, een passage voorkomt over de veel te hoog opgeschroefde windlimieten op Schiphol? Is het waar dat vrijwel nergens de windomstandigheden zo sterk kunnen wisselen als op Schiphol? Zo ja, moet op grond daarvan niet ook tijdens de nachtelijke uren worden gekozen voor de veilige norm van maximaal 15 knopen? Bent u bereid met onmiddellijke ingang de veilige norm van 15 knopen voor landingen op Schiphol bij zijwind 24 uur per dag verplicht te stellen? Telegraaf, 8 november 1999	 Ja, ik ken het bericht. De maximale toegestane zijwind voor de baantoewijzing is tussen 23.00 uur en 06.00 uur inderdaad hoger dan overdag. De veiligheid is niet in het geding vanwege de milieu- en geluidsregels op Schiphol. Vliegtuigen en hun bemanningen kunnen veilig landen bij een dwarswind van 25 knopen. De gezagvoerder bepaalt zelf of hij onder de heersende omstandigheden een veilige landing kan uitvoeren. Dit is niet anders dan op luchthavens met één landingsbaan. Ik heb de luchtvaartsector, conform de afspraak met de Kamer, gevraagd een onafhankelijk onderzoek in te stellen naar de veiligheidsaspecten van baantoewijzing en de daarbij gehanteerde waarden van dwars- en staartwind. Dit onderzoek onder leiding van de heer Rinnooy Kan is inmiddels gestart en zal naar verwachting in februari 2000 zijn afgerond. Hierbij is inbegrepen een nauwkeuriger systeem voor het meten van wind tijdens de landing op Schiphol. Het rapport van de Raad van de Transportveiligheid is inmiddels openbaar. Het rapport bevat geen passage als bedoeld. De Raad beveelt mij wel aan om het Geluid Preferentieel Baangebruik Systeem (GPBS) te herzien ten aanzien van: a. aanbevolen ICAO-beperkingen b. onbetrouwbaarheid van de huidige windinformatie c. potentiële risico’s van vliegen in (sterke) zijwindomstandigheden d. vrijheid van de verkeersleiding om de vastgestelde GPBS-criteria te overschrijden. Zoals hierboven aangegeven loopt daarvoor een onderzoek. Het is niet zo dat vrijwel nergens de windomstandigheden zo sterk wisselen als op Schiphol. Schiphol heeft, in tegenstelling tot veel andere luchthavens, banen in diverse richtingen waardoor de toewijzing van de optimale landings- of startbaanconfiguratie bij wisselende windregimes een complex proces is. Op zich is dit geen reden om ’s nachts te kiezen voor maximaal 15 knopen: op luchthavens met banen in slechts 1 richting wordt doorgevlogen tot dwarswindomstandigheden die de operationele limieten van de vliegtuigen kunnen benaderen (30 tot 35 knopen). Zoals onder 3 aangegeven heb ik met de luchtvaartsector afgesproken dat er eerst een gedegen onafhankelijk onderzoek zal worden uitgevoerd alvorens hierover besluitvorming te laten plaatsvinden.	 Verkeer en Waterstaat
 KVR10886.xml	 1997	 CDA	 Vragen naar aanleiding van de aanbevelingen uit het rapport ''Safety aspects of aircraft operations in crosswind'' van het NLR uit december 1998, over het landen van vliegtuigen op Schiphol bij zijwind. Deze vragen dienen ter aanvulling op eerdere vragen terzake van het lid Van Bommel, ingezonden 9 november 1999 (Aanh. Hand. IIc nr. 552 en 388).	 Kent u de aanbevelingen uit het rapport van het NLR «safety aspects of aircraft operations in crosswind» uit december 1998? Is dit rapport in opdracht van uw ministerie tot stand gekomen? Is één van de aanbevelingen dat de maximale zijwind van 15 knopen bij landingen niet kan worden overschreden zonder dat de veiligheidseisen geweld wordt aangedaan, in lijn met internationale regels volgens het ICAO? Bent u op de hoogte van het feit dat Schiphol ’s nachts bij baantoewijzingen een maximale snelheid van 25 knopen hanteert? Waarop is uw uitlating gebaseerd dat Schiphol aan de maximale veiligheidseisnormen voldoet? Welke consequenties zou het hebben voor het toegestane aantal vluchten indien Schiphol zich zou aanpassen aan deze veiligheidseisen, dit mede in relatie tot de gestelde eisen op het gebied van geluidsoverlast? Waarom heeft u de Kamer niet op de hoogte gebracht van dit rapport van de NLR? Bent u bereid dit rapport alsnog naar de Kamer te zenden alsmede uw opvattingen over de inhoud van dit rapport? NOS-journaal, 6 november 1997	 Ja, ik ken de aanbevelingen. Ja, dit rapport is tot stand gekomen in opdracht van het Ministerie van Verkeer en Waterstaat in het kader van het programma Toekomst Nederlandse Luchtvaart Infrastructuur (TNLI). Neen, de aanbeveling dat de maximale zijwind van 15 knopen bij landingen niet kan worden overschreden zonder dat de veiligheidseisen geweld wordt aangedaan, is niet in lijn met de relevante ICAO aanbevelingen. In de ICAO aanbevelingen wordt geadviseerd om voor de baantoewijzing vanwege geluidpreferentie op luchthavens met banen in meerdere richtingen een criterium van 15 knopen te hanteren. Het gaat dus niet om de maximaal toelaatbare zijwind voor landingen (dat bepaalt de individuele vlieger), het gaat om de zijwind waarbij wordt gewisseld naar een andere, gunstiger in de wind gelegen baan. Ja, ik ben op de hoogte van het feit dat op Schiphol ’s nachts voor baantoewijzing een criterium van 25 knopen wordt gehanteerd. Hiervoor wil ik verwijzen naar het onder 3 gestelde. Ervan uitgaande dat met «deze veiligheidseisen» gedoeld wordt op het ICAO-baantoewijzingscriterium van 15 knopen zou aanpassing hieraan een vermindering van de flexibiliteit van het baangebruik betekenen waardoor ’s nachts de minst geluidpreferente baan (dit is de Buitenveldertbaan) vaker gebruikt zal moeten worden voor landingen. Op basis van statistische meteo-informatie wordt momenteel aangenomen dat daardoor het gebruik van de Buitenveldertbaan ’s nachts gemiddeld toe zou nemen van 6.9% tot 10.1% van het nachtelijk gebruik van Schiphol. Indien door deze toename van gebruik van baan 27 de zone wordt vol gevlogen zal deze baan gesloten moeten worden. Het de facto effect zou dan zijn uitwijken naar andere luchthavens, veelal zonder baanrichtingkeuze en dus zonder zo’n limiet van 15 knopen. Het ICAO-criterium is nadrukkelijk niet gericht op dergelijke onlogische consequenties, maar is gericht op optimale baankeuze waar mogelijk. Dit rapport is slechts een van de vele rapporten die in het kader van TNLI tot stand zijn gebracht. Het rapport (NLR-CR-98388) werd op 2 februari 1999 aan de Tweede Kamer toegezonden tezamen met alle andere TNLI-onderzoeksrapportages. Ik zie geen aanleiding juist dit specifieke rapport separaat nogmaals onder de aandacht van de Kamer te brengen. De inhoud van het NLR rapport zal mede in beschouwing worden genomen bij de uitwerking van de aanbevelingen van de Raad waarover ik de Kamer op een nader tijdstip zal informeren.	 Verkeer en Waterstaat
 KVR10887.xml	 1999	 CDA	 Vragen naar aanleiding van een bericht in NRC van 3 december 1999 over de forse kritiek die de president van de Europese Centrale Bank, dhr. Duisenberg, heeft geuit op de beslissing van de Duitse Bondskanselier om financiële steun te verlenen aan het in nood verkerende bouwconcern Holzmann.	 Hebt u kennisgenomen van de forse kritiek die de president van de Europese Centrale Bank, dhr. Duisenberg, heeft geuit op de beslissing van de Duitse Bondskanselier, om financiële steun te verlenen aan het in nood verkerende bouwconcern Philip Holzmann? Wat is uw opvatting over deze steunverlening? Wat vindt u van het verwijt van de president van de Europese Centrale Bank dat deze beslissing de positie van de Euro ondermijnt? In hoeverre is deze steunverlening een inbreuk op de regels van de Europese Unie voor de vrije concurrentie? Hebt u kennisgenomen van het artikel in Cobouw dat melding maakt van de gevolgen van een en ander voor andere Duitse bouwbedrijven o.a. het bouwconcern Hochtief? Welke gevolgen kan de gang van zaken hebben voor Nederlandse bouwbedrijven, mn. de Nederlandse Hochtief dochter Ballast Nedam? Zie NRC, 3 december 1999 Cobouw, 7 december 1999	 Ja. Met betrekking tot de uitspraken van de president van de Europese Centrale Bank is het niet aan mij om daar een oordeel over te vellen. Ik heb er vertrouwen in dat de heer Duisenberg vanuit zijn eigen verantwoordelijkheid een gedegen afweging maakt alvorens hij uitspraken doet. 2 (eerste deel) en 3 In het algemeen ben ik een voorstander van het terugdringen van steun aan de industrie. Dit standpunt heb ik ook herhaaldelijk in Brussel uitgedragen. Meer in het bijzonder heb ik daarbij aangegeven dat steun aan individuele bedrijven moet worden teruggedrongen met het oog op de schadelijke gevolgen voor de mededinging. Hiervoor is dan ook een streng steuncontrolebeleid van de Europese Commissie noodzakelijk. Het is aan de Europese Commissie om te beoordelen of steun al dan niet goedgekeurd wordt. Waar het de zaak Holzmann betreft heb ik begrepen dat de Duitse overheid de steun inmiddels gemeld heeft bij de Europese Commissie. Het is dus nu aan de Europese Commissie om daar een oordeel over te vellen. Ik heb begrepen dat Commissaris Monti gezegd heeft dat hij er «snel en zeer aandachtig» naar zou kijken. Ja. Van de bouwsector, waaronder Ballast Nedam, heb ik desgevraagd begrepen dat de gang van zaken bij Philip Holzmann naar verwachting geen – of geen merkbare – gevolgen zal hebben voor Nederlandse bouwbedrijven.	 Economische Zaken
 KVR10889.xml	 1999	 SP	 Vragen naar aanleiding van het bericht ''Sticker op auto: bedrijf betaalt boete'' in Metro van 2 december 1999.	 Kent u het bericht: «Sticker op auto: bedrijf betaalt boete»? Bent u van mening dat het bedrijf met deze actie snelheidsovertredingen uitlokt? Indien ja, doorkruist de actie van het bedrijf uw beleid van intensievere snelheidshandhaving op autosnelwegen? Indien nee, waarom niet? Handelt het bedrijf in strijd met de letter of de geest van de wet? Kunt u achterhalen wat het doel van het bedrijf is met deze actie? Vindt u dat het bedrijf het geëigende middel heeft gekozen om het doel te bereiken? Is het waar dat, het betreffende bedrijf, zoals het zelf zegt, op geen enkele wijze aansprakelijk gesteld kan worden? Kunt u dat toelichten? Kan uw ministerie het bedrijf aansprakelijk stellen? Bent u bereid op korte termijn de actie van dit bedrijf te veroordelen en middelen te zoeken om uitvoering ervan te verbieden? Metro, 2 december 1999	 	 Verkeer en Waterstaat
 KVR1089.xml	 1995	 CDA	 	 Kunt u een nadere omschrijving geven van de taken van de rijksinspectie voor de politie die u voor ogen staat? Wanneer verwacht u dat een voorstel van wet tot instelling van een inspectie voor de politie bij de Kamer kan worden ingediend? Hoe zal de toezichthoudende taak van een inspectie voor de politie zich verhouden tot de toezichthoudende taken van de commissarissen van de Koning en van de procureurs-generaal? Op wiens voordracht zullen de leden van de inspectie voor de politie worden benoemd? Onder wiens bevelen zal de inspectie voor de politie staan? NRC Handelsblad, 12 januari 1995	 De taken van de inspectie voor de politie, zoals die ons thans voor ogen staat, liggen op het terrein van de kwaliteit van de politie-organisatie en de kwaliteit van de politiezorg. Uitgaande van de eigen verantwoordelijkheid die de regionale politiekorpsen en het Korps landelijke politiediensten te dien aanzien hebben, zal de inspectie zich met name richten op de voorzieningen en de maatregelen waarmee het bereiken van een optimale kwaliteit in de politiekorpsen is georganiseerd en op de mate waarin de beoogde kwaliteit ook daadwerkelijk door de politie wordt gerealiseerd. Wij hebben uitdrukkelijk geen traditionele vorm van inspectie op het oog. De wijze waarop de door ons beoogde inspectie zal worden ingericht en het te hanteren inspectiemodel vertonen enige overeenkomst met de inspectie zoals die in ons land wordt uitgeoefend voor het toetsen van de kwaliteit van het hoger onderwijs. De minister van Justitie en ik zijn in overleg met het politieveld doende de contouren van een stelsel voor kwaliteitstoetsing nader vorm en inhoud te geven. Het is de bedoeling dat dit stelsel het kader zal bieden van waaruit vooral door de korpsen zelf uit te voeren audits en inspecties zullen plaatsvinden. Daardoor wordt het belangrijke element van onderlinge vergelijkbaarheid optimaal gewaarborgd, terwijl tevens de afstandelijke positionering van de departementen gehandhaafd blijft. Zeer binnenkort verwachten wij hierover de adviezen van het korpsbeheerdersberaad, het beraad van hoofdofficieren van justitie en de raad van hoofdcommissarissen. Wij stellen ons voor de Kamer in mei bij voortgangsnota nader over deze ontwikkelingen te informeren. Het stelsel van kwaliteitszorg voor de politie bevindt zich nog in een fase van ontwikkeling en groei. De vastlegging van een dergelijke voorziening in een wettelijke regeling is naar onze mening eerst aan de orde wanneer het overleg met alle belanghebbenden is afgerond en structuur en inhoud van het stelsel in verregaande mate vorm hebben gekregen. Een termijn daarvoor is thans nog niet aan te geven. De door ons beoogde inspectie zal, als onderdeel van het stelsel van kwaliteitszorg voor de politie, de aandacht vooral richten op de wijze waarop de regionale korpsen en het Korps landelijke politiediensten de kwaliteit van de politie-organisatie en van de politietaakuitvoering waarborgen. De commissaris der Koningin ziet in meer algemene zin toe op de zorg voor een aanvaardbaar niveau van orde en hulpverlening in de provincie, zoals de procureur-generaal in zijn ressort in meer algemene zin toeziet op de strafrechtelijke handhaving van de rechtsorde en de politietaken ten dienste van justitie. Wij menen dat tussen de in de Politiewet 1993 neergelegde toezichthoudende bevoegdheden van genoemde ambtsdragers en de door ons beoogde taken van de inspectie voor de politie geen spanning bestaat. Deze vragen kunnen in dit stadium van ontwikkeling van het stelsel nog niet worden beantwoord. In de eerder genoemde voortgangsnota, die in mei a.s. aan de Tweede Kamer zal worden gezonden, zullen wij op deze vragen nader ingaan.	 Binnenlandse Zaken
 KVR10890.xml	 1999	 SGP	 Vragen naar aanleiding van een bericht in het Reformatorisch Dagblad van 7 december 1999 over de voornemens van Rijkswaterstaat om tarieven te gaan invoeren voor de veerdiensten over de Bergsche Maas en/of deze veerdiensten over te hevelen naar de desbetreffende gemeenten.	 Heeft u kennisgenomen van de voornemens van Rijkswaterstaat om tarieven te gaan invoeren voor de veerdiensten over de Bergsche Maas en/of deze veerdiensten over te hevelen naar de desbetreffende gemeenten? Is het waar dat in de vorige eeuw afspraken zijn gemaakt om deze veerdiensten «eeuwigdurend» gratis te laten zijn? Zo ja, hoe verhouden de voornemens van Rijkswaterstaat om alsnog tarieven te gaan invoeren zich tot deze gemaakte afspraken? Indien wordt besloten tot het overdragen van de veerdiensten aan de gemeenten, welke financiële consequenties heeft dit dan voor de gemeenten? Zullen de gemeenten bij eventuele overdracht van deze taak ook kunnen rekenen op een financiële bijdrage van het Rijk? Op welke wijze zal deze mogelijke overdracht (juridisch) gestalte krijgen? Zullen er bij de overdracht bepaalde voorwaarden aan gemeenten worden gesteld omtrent bijvoorbeeld de frequentie van de veerdiensten, hoogte van eventuele tarieven, etc.? Wat zijn de mogelijkheden voor Rijkswaterstaat dan wel voor de gemeenten, mocht invoering van de tarieven doorgang vinden, om een tariefdifferentiatie waarbij het lokale verkeer c.q. veelgebruikers worden ontzien, door te voeren? Is de minister bereid zich in te zetten voor een zodanige afloop van deze zaak dat de belangen die de lokale bevolking tot nu toe heeft bij gratis veerdiensten niet op onbillijke wijze in het gedrang zullen komen? Reformatorisch Dagblad, 7 december 1999	 Ja, dit is mij bekend. Gezien in het historisch perspectief (1883) en de alternatieven die er zijn voor de grootste groep en bovendien «nieuwe» gebruikers, de automobilisten, kan gesteld worden, dat het gebruik aanzienlijk is gewijzigd. Deze verschuiving en het beperkte gebruik op bepaalde uren zijn reden geweest voor een onderzoek naar de mogelijke efficiëntiemaatregelen op basis waarvan het mijn voornemen is tarieven in te voeren voor auto’s en vrachtauto’s en de bedieningstijden aan te passen. Ten aanzien van het overdragen het volgende; het is mijn beleid om wegen en oeververbindingen, die niet tot de hoofdinfrastructuur behoren over te dragen aan de provincies en gemeenten. Voor de drie veerverbindingen is op 22 februari 1995 een gemeenschappelijke verklaring opgesteld tussen mij en de provincie Noord-Brabant waarin is aangegeven dat een verschuiving van het beheer en onderhoud naar de lokale overheid gewenst is. Nee. In een toelichting op de wet van 11 december 1885 wordt aangegeven dat door de exploitant van de veren over de Bergsche Maas personen en dieren kosteloos worden overgezet. Het betreft hier geen wettelijke verplichting maar een bestendige gedragslijn, welke een oorsprong vindt in die toezegging. Dit betekent, dat ten behoeve van het voornemen om tarieven te gaan heffen een wetswijziging niet noodzakelijk is maar kan worden volstaan met een wijziging van die gedragslijn. Een dergelijke wijziging zal met de nodige zorgvuldigheid worden omgeven. Zie vraag 2. De kosten van de veren zijn nu totaal ca. f 2 400 000,–. Na invoering van de besparingsmaatregelen zullen de kosten op jaarbasis ca. f 700 000,– minder bedragen. De financiële consequenties voor de gemeenten in het kader van een overdracht hangen van veel zaken af. Ik noem de hoogte van de Rijksbijdrage of een afkoopsom, de te heffen tarieven, het aantal gebruikers en van de mate waarin de besparingsmogelijkheden op bedieningstijden, die uit het onderzoek zijn gebleken, worden gerealiseerd. In het overleg met de Bestuurders is steeds voorgesteld de overdracht te baseren op «Brokx-droog» waarbij het Rijk zoals gebruikelijk een jaarlijkse bijdrage verstrekt of een eenmalige afkoopsom betaalt. Zodra er met betrekking tot overdracht bestuurlijk overeenstemming is zullen de afspraken (waaronder tarieven en bedieningstijden) worden vastgelegd in een convenant. De overdracht dient te zijner tijd bij Koninklijk besluit plaats te vinden. Een tariefdifferentiatie in de vorm van een korting voor veelgebruikers is op dit moment onderdeel van het onderzoek. Het gaat dan concreet om de kosten van een enkele reis voor (vracht)auto’s, abonnementen vast te stellen voor: tienrittenkaart, maandkaart en een jaarkaart voor de veelgebruiker. Landbouwvoertuigen, (brom)fietsers en voetgangers zijn vrij van tarief. Ik erken het belang van deze zaak voor de lokale bevolking, maar ben tevens van mening, dat een redelijk tarief voor de «nieuwe» gebruikers, de automobilisten, binnen die belangen niet op een onbillijke wijze worden geschaad.	 Verkeer en Waterstaat
 KVR10892.xml	 1999	 CDA	 Vragen naar aanleiding van het artikel ''Geschikte agent niet te vinden'' in de Telegraaf van 5 december 1999, over de personeelsvoorziening van de politie.	 Heeft u kennisgenomen van het artikel «Geschikte agent niet te vinden»? Kloppen de in dit artikel genoemde getallen over belangstellenden, sollicitanten en aangenomen kandidaten? Zo neen, wat zijn dan de juiste getallen? Is het waar dat het regelmatig voorkomt dat er aangemeld wordt, terwijl er helemaal geen interesse is? Zo ja, hoe gaat u dit voorkomen? Wat kost het project personeelsvoorziening politie en naar welk rendement werd op voorhand gestreefd? Welke knelpunten ziet u zelf? Wat zijn uw concrete voorstellen op het gebied van een betere beloning voor (bepaalde groepen) aspiranten om een overstap naar het politievak aantrekkelijker te maken? Bent u met vragensteller van mening dat dit via het arbeidsvoorwaardenbeleid reeds geregeld had moeten zijn? Op welke wijze bent u voornemens het rendement van de banenlijn te verbeteren? Kan het tegenvallende rendement van de banenlijn ertoe leiden dat de doelstellingen voor de uitbreiding van politiesterkte uit het regeerakkoord in gevaar komen, ook met inachtneming van de invoering van de 36-urige werkweek en het natuurlijk verloop (grote uitstroom komende jaren)? Telegraaf, 5 december 1999	 Ja. De cijfers zoals genoemd in het betreffende artikel moeten gecompleteerd worden. Volledigheidshalve geef ik u enkele aanvullende cijfers. Zoals vermeld in onze brief van 11 november 1999 (Kamerstukken II 1999/2000, 26 345, nr. 26) is in de maand maart de banenlijn Politie opengesteld. Inmiddels heeft dit tot bijna 60 000 reacties geleid. Van dit aantal zijn er ruim 8000 gekwalificeerde personen doorverwezen naar de korpsen. Van deze 8000 mensen kan in ieder geval worden gesteld dat zij voldoen aan de geldende aanstellingseisen. De korpsen ontvangen de aangemelde kandidaten en maken afspraken over het vervolgtraject. Een tweehonderdtal politiekandidaten zijn in een vergevorderd stadium van de selectie dat deels bij de korpsen en deels bij het LSOP plaatsvindt. Verder zijn er ongeveer tweeduizend belangstellenden en sollicitanten in behandeling bij de korpsen. Ja. De Banenlijn politie is een laagdrempelig instrument. Een ieder is vrij ernaar te bellen. Een nadeel hiervan is dat er makkelijk een vorm van vervuiling kan optreden. Met name tijdens de start van de campagne is vaak vanuit nieuwsgierigheid gebeld door burgers. Het is mij bekend dat het regelmatig voorkomt dat ouders bellen en informatie aanvragen voor hun kinderen zonder dat dezen hiervan op de hoogte zijn. In de praktijk is deze vorm van «vervuiling» moeilijk te voorkomen. Voor 1999 tot medio 2002 is in de begroting een bedrag van 37,5 miljoen gulden opgenomen voor het project PPP. Ten aanzien van het project personeelsvoorziening politie kan ik u melden dat gezien het additionele karakter van het project naar de korpsen toe een rendementsvraag vooraf moeilijk te beantwoorden is. Het project vormt een ondersteuning aan de korpsen teneinde vervanging van uitstromend personeel op te kunnen vangen en om uitbreiding van het personeelsbestand met 3400 personen te kunnen realiseren. Naast de wervings- en imagocampagne wordt uit dit budget ook de Banenlijn als organisatie en de in het kader van het project noodzakelijke onderzoeken bekostigd. Zoals gesteld in onze brief van 11 november jl. (Kamerstukken II 1999/2000, 26 345, nr. 26) worden vanuit het bureau Banenlijn Politie kandidaten tijdens het doorlopen van de procedure gevolgd. Signalen en knelpunten die zich hierbij voordoen worden bij de korpsleiding onder de aandacht gebracht. Naar aanleiding van deze inventarisatie zal worden bezien of maatregelen noodzakelijk zijn. In het Algemeen Overleg met de Vaste Commissie voor Justitie en BZK op 29 november 1999 heb ik toegezegd dat voorts onderzocht zal worden in hoeverre de maandgeldregeling voor aspiranten belemmerend werkt voor het werven van nieuwe medewerkers. Dit zal deel uitmaken van een onderzoek door de Banenlijn Politie naar de redenen waarom kandidaten hun sollicitatie niet voortzetten. De eerste resultaten van dit onderzoek worden eind februari 2000 verwacht. Neen. De signalen die mij hierover hebben bereikt zijn er mede aanleiding toe geweest om dit aspect mee te nemen in het onderzoek genoemd in het antwoord op vraag 5. Als uit het onderzoek blijkt dat daartoe aanleiding bestaat, zal ik dit onderwerp meenemen in het arbeidsvoorwaardenoverleg. Het rendement van de Banenlijn politie wordt periodiek bekeken. Tussentijds wordt de organisatie steeds meer ingericht op verzoeken van potentiële kandidaten en op verzoeken vanuit de politiekorpsen. Gezien het aantal reacties op de banenlijn Politie als zodanig is het rendement boven verwachting. Vooralsnog ga ik er niet vanuit dat de doelstelling voor de uitbreiding van de politiesterkte in gevaar komt. Gelet op de krapte op de huidige arbeidsmarkt zal het echter geen gemakkelijke opgave zijn de gestelde doelstellingen te realiseren. Naast de Banenlijn worden daarom ook andere activiteiten ontplooid teneinde meer mensen binnen te halen bij de Nederlandse politie. Zo is er ook een promotieteam ingesteld. Dit team zal het komende jaar wervingsactiviteiten verrichten op de verschillende vakbeurzen.	 Binnenlandse Zaken en Koninkrijksrelaties
 KVR10893.xml	 1999	 D66	 Vragen naar aanleiding van de beantwoording van een eerder gestelde vraag over het strafrechtelijk onderzoek in de Puttense moordzaak (Aanh. Hand. II, 1999-2000, nr. 232 en 402).	 Waarom hebt u in uw beantwoording van 5 november 1999 van de eerder door mij over deze zaak gestelde vragen gesteld dat onderzoek van het strafdossier uitwijst dat de bekentenissen van de veroordeelden ten overstaan van de rechter-commissaris en ter terechtzitting zijn herhaald, terwijl deze zogenaamde bekentenissen juist niet zijn herhaald, maar al in een vroegtijdig stadium waren ingetrokken? Bent u ermee bekend dat de beschuldiging, die de getuige heeft geuit, later in het openbaar door de betreffende getuige werd ingetrokken? Waarom is het DNA-profiel van de op het lichaam van het slachtoffer aangetroffen spermadruppel vanuit de DNA-databank vergeleken met het DNA-profiel, aangetroffen op het lichaam van een andere vrouw, nu het Openbaar Ministerie en de rechters zich hebben gebaseerd op de zogenaamde sleeptheorie? Mag uit het feit dat tot vergelijking is overgegaan de conclusie worden getrokken dat het Openbaar Ministerie zelf ook niet meer in de sleeptheorie gelooft? Waarom wordt er geen aanvullend DNA-onderzoek gedaan naar de vraag of de op het lichaam van het slachtoffer aangetroffen haren hetzelfde DNA-profiel hebben als de op het lichaam aangetroffen spermadruppel? Deelt u het oordeel dat, als uit nader DNA-onderzoek komt vast te staan dat het DNA-profiel van de haren en de spermadruppel van een en dezelfde persoon zijn, de sleeptheorie wel zeer onwaarschijnlijk moet worden geacht? Op grond van welk wetsartikel kan de procureur-generaal bij de Hoge Raad in uw visie op grond van het algemeen belang een vordering tot herziening indienen? Ligt het niet voor de hand dat u zich in het licht van artikel 127 R.O. rechtstreeks met het College van procureurs-generaal verstaat? Deelt u de mening dat er, gelet op de vele onduidelijkheden in deze zaak en de lange tijd dat de beide veroordeelden reeds in de gevangenis hebben doorgebracht, alle aanleiding is om snel tot een herzieningsprocedure over te gaan? Mocht het niet tot een herziening komen, bent u dan alsnog bereid te stimuleren dat er een second opinion langs de lijnen van de aangenomen motie Dittrich c.s. wordt gegeven? Aanhangsel Handelingen, nr. 232, vergaderjaar 1999–2000. Televisieprogramma Peter R. de Vries, SBS 6, 14 november 1999 In deze theorie wordt er van uitgegaan dat het aangetroffen sperma in het lichaam van het slachtoffer terecht was gekomen na vrijwillig seksueel contact, maar er nadien door de veroordeelden tijdens de verkrachting is «uitgesleept» Kamerstuk 26 800 VI, nr. 32	 Op vraag 5 van de vragen waarnaar door de vraagsteller wordt verwezen, heb ik onder meer geantwoord: «Onderzoek van het strafdossier wijst (...) uit dat de belastende verklaringen ten overstaan van de rechter-commissaris en ter terechtzitting zijn herhaald.». Hierdoor is kennelijk de indruk gewekt dat de beide verdachten en de beide ooggetuigen hun belastende verklaringen zowel ten overstaan van de rechter-commissaris als ter terechtzitting hebben bekrachtigd. Ik betreur dit. Bovengenoemde passage dient als volgt te worden begrepen: de door de twee ooggetuigen bij de politie afgelegde belastende verklaringen zijn door hen tijdens de verhoren door de rechter-commissaris bekrachtigd en grotendeels herhaald. Eén van de ooggetuigen heeft tevens ter terechtzitting zijn belastende verklaringen bekrachtigd en grotendeels herhaald. Met betrekking tot de ten overstaan van de rechter-commissaris afgelegde belastende verklaring door de ooggetuige die deze verklaring ter terechtzitting gehoord niet heeft bekrachtigd of herhaald, wil ik daarnaast opmerken dat de belastende verklaring die deze ooggetuige – in aanwezigheid van zijn raadsman – heeft afgelegd, door hem is bevestigd nadat de rechter-commissaris het verhoor had onderbroken om hem de gelegenheid te geven zich nog eens rustig op zijn verklaring te bezinnen. Nadat het verhoor was hervat en de getuige zijn belastende verklaring had bekrachtigd, is op verzoek van de rechter-commissaris door de getuige in eigen bewoordingen nogmaals een gedetailleerde belastende verklaring afgelegd. Het Gerechtshof heeft de bewezenverklaring in overwegende mate gebaseerd op belastende verklaringen afgelegd door de verdachten en de beide ooggetuigen (waaronder de bovengenoemde verklaringen afgelegd ten overstaan van de rechter-commissaris en ter terechtzitting) en daarover opgemerkt dat deze verklaringen «over en weer ondersteuning vinden zowel op hoofdlijnen als met betrekking tot kenmerkende details, terwijl deze onderlinge congruentie, naar de verbalisanten die genoemde personen hebben verhoord ter terechtzitting hebben verklaard, niet anders kan worden verklaard dan door de omstandigheid dat de verklaringen van ...(genoemd worden de beide verdachten en de beide ooggetuigen) uit geen andere bron dan uit eigen authentieke wetenschap afkomstig kunnen zijn.». Het Gerechtshof heeft op grond van verklaringen ter terechtzitting van een drietal verbalisanten over de gang van zaken bij de verhoren, het verweer verworpen dat de bekennende en belastende verklaringen van verdachten en ooggetuigen niet in vrijheid zouden zijn afgelegd en onbetrouwbaar zouden zijn. Daarnaast heeft het Gerechtshof de bewezenverklaring gebaseerd op de conclusie van het Gerechtelijk Laboratorium dat enige vezels die op een broek van één van de verdachten zijn aangetroffen niet te onderscheiden waren van enkele van de vezelmaterialen die zijn verwerkt in een mat en een vloerkleed op de plaats delict. Een getuige-deskundige van de afdeling Haar en Textiel van het Gerechtelijk Laboratorium heeft hierover ter terechtzitting bij het Gerechtshof verklaard, dat de combinatie van de aangetroffen vezels van grote bijzonderheid was. Ik ben ermee bekend dat in de uitzending van het televisieprogramma waarnaar de vraagsteller verwijst, is getoond dat de ooggetuige die zijn belastende verklaringen ter terechtzitting heeft bekrachtigd, zijn belastende verklaringen voor de camera herroept. In mijn beantwoording van de eerder genoemde vragen over de Puttense moordzaak heb ik aangegeven dat ik de zaak onder de aandacht van de procureur-generaal bij de Hoge Raad zou brengen met het verzoek na te gaan of hij op grond van het algemeen belang aanleiding ziet voor het indienen van een vordering tot herziening. Ook de ingetrokken verklaringen vielen onder dit verzoek. Zoals ik aangeef in mijn antwoord op de vragen 4 en 5, ziet de procureur-generaal bij de Hoge Raad geen aanleiding tot een vordering tot herziening. Het vergelijken van het DNA-profiel van de spermadruppel aangetroffen op het slachtoffer in de Puttense moordzaak met het DNA-profiel van sporenmateriaal gevonden op het aangetroffen levenloze lichaam van een andere vrouw heeft niets te maken met een gewijzigd inzicht of twijfel aan de veroordelingen in de Puttense moordzaak. De vergelijking vond plaats op verzoek van een officier van justitie belast met de opsporing in deze nieuwe zaak, op een moment dat de Puttense moordzaak al was beëindigd. De behandelend officier van justitie in de Puttense moordzaak was toen niet meer werkzaam op het arrondissementsparket te Zutphen en heeft de beslissing om het DNA-profiel op te nemen in de DNA-databank niet genomen. In deze zaak is op het lichaam van het slachtoffer een spermadruppel aangetroffen, waarvan vaststaat dat dit sperma niet van de veroordeelden afkomstig is. Daarnaast zijn twee haren aangetroffen, één op de trui en één in de hals van het slachtoffer, waarvan het gerechtelijk laboratorium heeft vastgesteld dat deze eveneens niet van de veroordeelden afkomstig zijn. Deze omstandigheden waren de rechter ten tijde van de berechting bekend. Omdat het destijds nog niet mogelijk was een DNA-profiel vast te stellen van dood celmateriaal (zoals haren), is niet onderzocht of de haren en de spermadruppel van dezelfde persoon afkomstig zijn. Op grond van het Wetboek van Strafvordering kan DNA-onderzoek – het vergelijken van DNA-profielen – alleen plaatsvinden wanneer sprake is van een onbekende of bekende verdachte. Van een verdachte is sprake, wanneer uit feiten en omstandigheden een redelijk vermoeden van schuld aan een strafbaar feit bestaat (artikel 27 Wetboek van Strafvordering). De Puttense moordzaak is geëindigd in een onherroepelijke veroordeling van twee verdachten. Na weging van alle belastende én ontlastende verklaringen en andere feiten en omstandigheden (waaronder het feit dat zowel het sperma als de beide haren niet van de beide verdachten afkomstig waren), kwam de rechter in zowel eerste als tweede aanleg tot de conclusie dat veroordeling van beide verdachten moest volgen. Met betrekking tot de zogenaamde sleeptheorie stel ik vast dat in de arresten van het Gerechtshof de deskundigenverklaring betreffende deze theorie niet wordt aangehaald en dat ook overigens niet blijkt dat deze dragend is geweest voor het bewijs. Een oordeel over die theorie is dan ook niet meer aan de orde. Er was voor zowel de rechtbank als het Gerechtshof geen reden om aan te nemen dat er (nog) een andere – onbekende – verdachte betrokken zou zijn. Een dergelijke reden is er tot op dit moment nog steeds niet. Van een verdachte in de zin van artikel 27 van het Wetboek van Strafvordering is derhalve geen sprake, zodat DNA-onderzoek op grond van de op dit moment bekend zijnde feiten en omstandigheden niet mogelijk is. Op 8 december 1999 heeft de raadsman van de veroordeelden mij in overweging gegeven om het openbaar ministerie op te dragen het DNA-onderzoek te laten verrichten, althans het desbetreffende DNA-materiaal ter beschikking te laten stellen aan de verdediging teneinde DNA-onderzoek uit te (doen) voeren. Het is voor het openbaar ministerie zelf, om hierboven aangegeven redenen, niet mogelijk om binnen het stelsel van strafvorderlijke bepalingen – aan welk stelsel het openbaar ministerie gebonden is – een opdracht te geven tot DNA-onderzoek. Het is voor mij derhalve evenmin mogelijk het openbaar ministerie hiertoe opdracht te geven. De verdediging staat het echter vrij om – ook buiten het stelsel van strafvorderlijke bepalingen – materiaal te verzamelen op basis waarvan een herzieningsaanvraag gegrond kan worden. De verdediging is stellig van mening dat aanvullend DNA-onderzoek absoluut noodzakelijk is omdat dit een novum zou kunnen opleveren op basis waarvan herziening van het onherroepelijke vonnis zou moeten plaatsvinden. In dit geval gaat het om een onderzoek (mitrochondriaal DNA-onderzoek) dat ten tijde van de berechting nog niet tot de technische mogelijkheden behoorde, maar nu – onder meer in Engeland – kan worden uitgevoerd. De verdediging kan i.c. niet zelfstandig een vergelijkend DNA-onderzoek (laten) uitvoeren, omdat zij niet over het te onderzoeken materiaal (sperma, haren en melktandje) beschikt. Het openbaar ministerie is echter bereid de verdediging in dit geval medewerking te verlenen door toestemming te geven dat het materiaal in opdracht van de verdediging voor een vergelijkend DNA-onderzoek wordt gebruikt. Het materiaal zal dan door het Gerechtelijk Laboratorium ter beschikking worden gesteld aan een laboratorium waar dit specifieke DNA-onderzoek – het vergelijken van de (mitrochondriale) DNA-profielen van het sperma, de beide haren en de fragmenten van het melktandje – kan worden verricht. De kosten van dit onderzoek dienen – aangezien het een deskundigenonderzoek op verzoek en ten behoeve van de verdediging betreft – in beginsel door de verdediging te worden gedragen. Het Nederlands Forensisch Instituut heeft mij overigens medegedeeld dat een dergelijk onderzoek enkele maanden in beslag neemt en dat geen garantie kan worden gegeven of het een bruikbaar resultaat oplevert. Dit houdt verband met de ouderdom van de sporen en de omstandigheid dat veel sporenmateriaal is gebruikt voor eerder onderzoek en thans niet precies valt te schatten of voldoende DNA resteert. Theoretisch blijkt het inmiddels mogelijk ook uit het melktandje mitochondriaal DNA te bepalen, maar of dit daadwerkelijk zal lukken, valt op voorhand niet te zeggen. Over deze zaak heb ik uitvoerig overleg gevoerd met het College van procureurs-generaal. Dit overleg heeft onder meer uitgewezen dat het voor het openbaar ministerie, om in het antwoord op vraag 3 aangegeven redenen, niet mogelijk is om binnen het stelsel van strafvorderlijke bepalingen een opdracht te geven tot aanvullend DNA-onderzoek. Omdat een onherroepelijke veroordeling slechts aantastbaar is door middel van een herzieningsprocedure en het mij bekend was dat de enige belastende verklaring die ten tijde van de berechting door het Hof niet was ingetrokken, na de uitspraak van het Hof zou zijn ingetrokken, heb ik – na overleg met de voorzitter van het College van procureurs-generaal – gemeend deze zaak zekerheidshalve onder de aandacht te moeten brengen van de procureur-generaal bij de Hoge Raad met het verzoek na te gaan of hij tegen de achtergrond van de bekende feiten en omstandigheden aanleiding ziet voor het indienen van een vordering tot herziening. Op grond van artikel 458 van het Wetboek van Strafvordering kan de procureur-generaal bij de Hoge Raad een vordering tot herziening indienen, overigens naast betrokkenen of hun raadslieden die zelfstandig tot het indienen van een desbetreffend verzoek de bevoegdheid hebben. Uiteraard zal de vordering moeten kunnen worden gebaseerd op een grond als bedoeld in artikel 457 van het Wetboek van Strafvordering. De procureur-generaal bij de Hoge Raad heeft mij inmiddels bericht dat een zodanige grond niet voorhanden is. Hierbij is rekening gehouden met de omstandigheid dat reeds in oktober 1997 een herzieningsaanvraag ingediend door de raadsman van één van de betrokkenen door de Hoge Raad is afgewezen en dat deze omstandigheid een op soortgelijke gronden gebaseerd verzoek of vordering tot herziening uitsluit. Deze herzieningsaanvraag was onder meer gebaseerd op de omstandigheid dat de bovenbedoelde verklaring na de uitspraak van het Hof was ingetrokken. Nee. Zoals ik in mijn antwoord op de eerdere vragen van vraagsteller over de Puttense moordzaak al heb aangegeven, is een onherroepelijk strafvonnis slechts aantastbaar door middel van een herzieningsprocedure. Ik acht geen termen aanwezig buiten het (gesloten) systeem van rechtsmiddelen mogelijkheden te creëren voor hernieuwde beschouwingen van opsporingsonderzoeken die reeds hebben geleid tot onherroepelijke veroordelingen.	 Justitie
 KVR10894.xml	 1999	 SP	 Betreft de opdracht van GEVUDO aan ingenieurs- en architectenbureau Haskoning om de afvalstortplaats Crayestein-West te onderzoeken.	 Is het de minister bekend dat GEVUDO opdracht heeft gegeven aan ingenieurs- en architectenbureau Haskoning om de afvalstortplaats Crayestein-West waar jarenlang ook asbest is gestort te onderzoeken in verband met mogelijke verplaatsing van deze stort naar het Afval Verwerkingsbedrijf derde Merwedehaven (A.V.M.)? Is het juist dat genoemd ingenieurs- en architectenbureau niet gecertificeerd is voor een dergelijk onderzoek naar asbest? Zo ja, wat is dan de waarde van de conclusies en aanbevelingen van dit bureau? Is er sprake van ongeoorloofd handelen door de opdrachtgever als deze bij het inschakelen van een bureau niet verifieert of dit bureau wel beschikt over de noodzakelijke erkende asbestdeskundigen? Is er sprake van ongeoorloofd handelen door het bureau als deze een opdracht aanvaardt waarvoor het niet de juiste kennis in handen heeft? Welke wettelijke middelen zijn er ter beschikking om onderzoek en de daaruit voortkomende conclusies ongegrond te verklaren op het moment dat bij de uitvoering van het onderzoek vereiste en erkende deskundige ontbraken? Is hier mogelijk sprake van frauduleus of onwettig handelen? Kan het eventueel verplaatsen van de asbesthoudende afvalstort Crayestein-West naar de A.V.M. plaatsvinden op grond van het door genoemd ingenieurs- en architectenbureau Haskoning uitgevoerde onderzoek? Persbericht van SP Milieu-Alarmteam, Stadspartij Eco-Dordt en de Werkgroep derde Merwedehaven, bijlage ondershands aan bewindspersoon toegezonden	 Ja. De opdracht aan het adviesbureau was het opstellen van een plan van aanpak voor de verplaatsing van de stortplaats, waar ook asbesthoudende afvalstoffen zijn gestort. Dit plan van aanpak is opgesteld op basis van de administratie van de stortplaats. In de administratie is, overeenkomstig de vergunning, opgenomen waar de asbesthoudende afvalstoffen zich in de stortplaats bevinden. Conform de vergunningvoorwaarden is de stortplaats ingedeeld in stortvakken die achtereenvolgens worden volgestort. In de administratie van de stortplaats moet worden bijgehouden welke afvalstoffen in welke vakken zijn gestort. Hierbij zij opgemerkt dat asbesthoudende afvalstoffen slechts op één dag van de week mochten worden aangeleverd, waardoor nauwkeurig bekend is in welke stortvakken zich asbest bevindt. Een stortplaats is een object zoals bedoeld in het Asbestverwijderingsbesluit. Dit betekent dat iemand, die de stortplaats wil afgraven, moet weten waar het asbest zich bevindt alvorens aan de werkzaamheden mag worden begonnen. Indien niet bekend is waar het asbest zich in het object bevindt, dient voorafgaande aan het uit elkaar nemen van het object een inventariserend onderzoek plaats te vinden. Dit onderzoek dient te gebeuren door een daartoe gecertificeerd bedrijf. Als wel bekend is waar het asbest zich bevindt, dan is een dergelijk onderzoek niet verplicht. In het geval van de stortplaats Crayestein-West behoeft een dergelijk onderzoek niet plaats te vinden, omdat reeds bekend is waar het asbesthoudend afval is gestort. Het gegeven dat het bureau dat het plan van aanpak heeft gemaakt voor het afgraven van de stortplaats niet is gecertificeerd, is derhalve niet van belang. Het Asbestverwijderingsbesluit stelt de verplichting, dat het asbest dient te worden verwijderd door een daartoe gecertificeerd bedrijf. Het afgraven van de stortplaats zal, voor zover het om asbesthoudend afval gaat, door een dergelijk bedrijf geschieden. Zoals blijkt uit het antwoord op vraag 2 is dat in het onderhavige geval niet aan de orde. Ja. Het gegeven dat Haskoning geen gecertificeerd bedrijf is als bedoeld in het Asbestverwijderingsbesluit betekent niet dat het plan van aanpak geen basis kan vormen voor de verplaatsing van de stortplaats.	 Volkshuisvesting, Ruimtelijke Ordening en Milieubeheer
 KVR10895.xml	 1999	 SP	 Vragen naar aanleiding van het artikel ''NS ontwijkt belastingen'' in het Algemeen Dagblad van 18 december 1999.	 Kent u het artikel «NS ontwijkt belastingen » en kloppen de vermelde feiten? Is hier sprake van belastingontwijking? Zo nee; waarom niet? Zijn de commissarissen die namens de staat in de raad van Commissarissen van de NS zitten op enige wijze geraadpleegd over dit initiatief? Zo ja, wat voor standpunt hebben zij ingenomen? Zo nee, is dit in overeenstemming met de geldende wetgeving en de statuten van de NS? Gaat u actie ondernemen om deze maas in de fiscale wetgeving te dichten? Hoe valt deze vorm van belastingconcurrentie te rijmen met het streven naar belastingharmonisatie binnen de Europese Unie? Algemeen Dagblad, 18 december 1999	 Van dit artikel heb ik kennisgenomen. De geheimhoudingsplicht van artikel 67 Algemene wet inzake rijksbelastingen staat eraan in de weg informatie over individuele belastingplichtigen openbaar te maken. In beginsel staat het bedrijven vrij om in het buitenland activiteiten te verrichten. Dit brengt met zich mee dat – voorzover het reële activiteiten betreft – deze activiteiten naar de in het desbetreffende buitenland geldende regels en tarieven zullen worden belast. In dat geval kan niet worden gesproken van het gebruikmaken van een maas in de fiscale wetgeving. Mocht het verrichten van buitenlandse activiteiten echter geen reële betekenis hebben, dan wordt getracht op gekunstelde wijze de Nederlandse belastinggrondslag uit te hollen. Dergelijke constructies worden door de Belastingdienst met alle beschikbare middelen bestreden. Om de kennis en ervaring op dit gebied te bundelen is geruime tijd geleden binnen de Belastingdienst de Coördinatie Groep Taxhavens in het leven geroepen. Binnen de Europese Unie is met het oog op het tegengaan van schadelijke belastingconcurrentie in december 1997 door de Europese Lidstaten een gezamenlijke gedragscode opgesteld. Onder de reikwijdte van deze Gedragscode inzake schadelijke belastingconcurrentie valt echter niet de hoogte van de belastingtarieven van de verschillende Lidstaten ingeval dit tarief voor alle inwoners van de Lidstaat geldt. Krachtens de statuten van de N.V. Nederlandse Spoorwegen kan de Minister van Verkeer en Waterstaat twee commissarissen benoemen. De benoeming van één van dezen vindt plaats in overleg met de Minister van Financiën. In overleg met de president-commissaris is besloten deze laatste zetel voorlopig niet in te vullen. Het andere overheidscommissariaat wordt door een niet-ambtenaar vervuld. Benadrukt zij dat overheidscommissarissen niet namens de Staat in de raad zitten; zij worden van overheidswege benoemd , maar richten zich bij de uitoefening van hun taak naar het belang van de onderneming . Dit brengt met zich mee dat er noch een instructierecht van de Minister, noch een informatieplicht van de commissaris bestaat. Het is dan ook niet mogelijk melding te maken van de besluitvorming binnen de raad van commissarissen. Art. 2:158 lid 12 BW Art. 2:140 lid 2 BW	 Financiën (FIN)
 KVR10896.xml	 1999	 GroenLinks	 Vragen over het feit dat de toenmalige minister van Justitie, mevrouw Sorgdrager, een deal met een anonieme getuige (''NN6'') heeft goedgekeurd, die een belastende verklaring heeft afgelegd over de heer Bouterse inzake de Surikartel-zaak in ruil voor een vermindering van zijn gevangenisstraf.	 Is het waar dat de toenmalige minister van Justitie, mevrouw Sorgdrager, een deal met een anonieme getuige («NN6») heeft goedgekeurd, die een belastende verklaring heeft afgelegd over de heer Bouterse inzake de Surikartel-zaak in ruil voor een vermindering van zijn gevangenisstraf? Welke argumenten had de minister voor deze afspraak? Hoe verhoudt deze afspraak zich met de toen geldende richtlijn voor deals met criminelen? Acht u bovenbedoelde afspraak rechtmatig, mede in het licht van de toenmalige richtlijn, waarvan de huidige wet een uitwerking is?	 	 Justitie
 KVR10898.xml	 1999	 CDA	 Vragen over eventuele strijdigheid van het ''Besluit uitbreiding en beperking kring verzekerden volksverzekeringen'' (Stb. 1998, 746) met Europese regels.	 Kent u de mening van de Directeur-Generaal Werkgelegenheid en Sociale Zaken van de Europese Commissie, mevrouw V. Kolotourou, met betrekking tot eventuele strijdigheid van het «Besluit uitbreiding en beperking kring verzekerden volksverzekeringen» (KB 746) met Europese regels? Zo ja, is er reeds contact geweest tussen genoemde ambtenaar en autoriteiten? Heeft deze ambtenaar de opvatting dat de jurisprudentie van het Hof van Justitie en het toepasselijke artikel 10, van Verordening 1408/71 de omstreden wijziging van de nationale reglementering strijdig maakt met de Europese regels? Onderschrijft u deze mening? Hoe beoordeelt u deze problematiek in relatie tot eerder gestelde vragen inzake deze kwestie? Welke maatregelen bent u van plan te nemen indien de KB 746 strijdig blijkt te zijn met de Europese regelgeving? Vragen van het lid Verburg (CDA) over de opheffing verzekeringsplicht voor post-actieven in het buitenland,, 20 oktober 1999	 	 Sociale Zaken en Werkgelegenheid
 KVR10899.xml	 1999	 RPF	 Vragen over aanvullende opvang van asielzoekers in het AVO Motel West te Schoondijke, gemeente Oostburg.	 Kent u de berichtgeving over het gemeenteraadsbesluit inzake de sluiting van de aanvullende opvang (AVO Motel West) te Schoondijke, gemeente Oostburg? Is de COA met de gemeente Oostburg overeengekomen in Cadzand circa 350 opvangplaatsen te realiseren? Biedt de gerealiseerde opvangmogelijkheid plaats aan een beduidend hoger aantal asielzoekers? Zo ja, betekent dit dan dat de COA zich niet heeft gehouden aan gemaakte afspraken? Zo ja, waarom niet? Deelt u onze mening, dat een essentiële voorwaarde voor het creëren en behouden van voldoende draagvlak is het zich houden aan gemaakte afspraken? Is de COA met de gemeente Oostburg overeengekomen dat de bewoners van AVO Motel West zoveel als mogelijk zouden worden gehuisvest in de nieuw te realiseren opvang te Cadzand? Wat is de reden dat niet alle bewoners van het motel geplaatst konden worden in het AZC te Cadzand? Waarom worden, hoewel de opvang in Cadzand is gerealiseerd, nog nieuwe bewoners in AVO Motel West gehuisvest? Kunt u toezeggen dat de huidige bewoners van AVO Motel West, buitengewone omstandigheden daargelaten, zullen worden gehuisvest in Cadzand? Kunt u, gelet op de omstandigheden, deze vragen met enige spoed beantwoorden? Netwerk, vrijdag 17 december jl. en Trouw,, 18 december 1999	 Ja. Het Centraal Orgaan opvang asielzoekers (COA) heeft met de gemeente Oostburg een bestuursovereenkomst gesloten op basis waarvan 350 opvangplaatsen gedurende een periode van vijf jaar in het Asielzoekerscentrum (AZC) te Cadzand beschikbaar zijn gesteld. Er is geen sprake van dat er in het AZC ruimte is voor een beduidend hoger aantal asielzoekers. Het COA heeft zich als een betrouwbare contractpartner gehouden aan de gemaakte afspraken met de gemeente. De gemeente Oostburg deelt deze mening. Bij sluiting van een centrum wordt door het COA waar mogelijk en indien gewenst door de bewoners, getracht zorg te dragen voor doorplaatsing naar een ander centrum binnen de regio. Het AZC te Cadzand is sinds 19 april jl. in gebruik zodat daar niet voldoende opvangplaatsen beschikbaar waren om alle bewoners van het motel te huisvesten. Het COA stopt zes weken voor sluiting van een locatie met plaatsen van asielzoekers in de betreffende locatie. De Aanvullende Opvang Motel West is op 7 januari jl. gesloten.	 Justitie
 KVR1090.xml	 1995	 Unie 55+	 	 Is de wachtlijst van uit huis te plaatsen jongeren gegroeid tot ongeveer 3000? Is er in de crisisopvang een acuut gebrek aan opvangplaatsen? Wat zijn de oorzaken hiervan? Bent u bereid maatregelen te nemen om deze problemen op korte termijn op te lossen? Zo ja, welke maatregelen? NOVA, 16 januari 1995	 Er is nog geen betrouwbaar landelijk werkend registratiesysteem ontwikkeld, zodat niet bekend is hoeveel jongeren op wachtlijsten staan. Er zijn maatregelen genomen om te komen tot een betere 1994 van de staatssecretaris van Volksgezondheid, Welzijn en Sport. Omdat het niet mogelijk is uniforme wachtlijstgegevens te verkrijgen, is niet vast te stellen of er een acuut gebrek is aan crisis-opvangplaatsen. Wel bereiken ons regelmatig vanuit het veld signalen dat de druk op de crisisopvang groot is, nu plaatsing, en dus doorstroming uit de crisisopvang, in voorzieningen moeilijk is te realiseren. Wachtlijsten ontstaan als gevolg van capaciteitsproblemen in de regionale en landelijke voorzieningen, alsmede in de justitie¨le jeugdinrichtingen, ook voor jeugdigen die intensieve zorg of behandeling behoeven in specifieke voorzieningen, waaronder AWBZ-gefinancierde voorzieningen. Een knelpunt is dat de toegang tot de jeugdzorg, en de afstemming tussen vraag en aanbod niet optimaal zijn. Vervolgens is er onvoldoende capaciteit beschikbaar bij de regionale en landelijke voorzieningen voor juist de moeilijke categorie. Er zijn beleidsmaatregelen aangekondigd die zijn te onderscheiden naar enerzijds verruiming van de capaciteit en anderzijds verbetering van de afstemming tussen vraag en aanbod. Deze beleidsmaatregelen vergen tijd. Het plan van aanpak ten behoeve van (verbetering van) de Informatievoorziening Jeugdzorg is uw Kamer toegezonden, samen met het Rijksplan 1995. Het plan kent een fasegewijze aanpak waarvan onder meer ook het project Plaatsingsinformatiesysteem deel uitmaakt. Voor eind 1996 wordt voorzien in een capaciteitsuitbreiding van de justitie¨le jeugdinrichtingen tot 1205 plaatsen. Voor een volledig overzicht verwijzen wij naar het Rijksplan Jeugdhulpverlening 1995–1998 van 8 november 1994. Met deze uitbreiding wordt grotendeels voldaan aan de geraamde vraag. In het regeringsstandpunt Regie in de jeugdzorg is over de plaatsingsproblematiek gezegd dat de toegang tot de jeugdzorg dient te worden verbeterd. Er zijn voorstellen gedaan tot herstructurering. De regie beoogt een gemeenschappelijk richtinggevend kader te zijn, waarmee een samenhangend hulpaanbod aan jeugdigen op regionaal niveau mogelijk wordt. De verantwoordelijke provincies/grote steden zullen binnen hun regiovisie moeten streven naar een effectiever en efficie¨nter gebruik van capaciteit. Het streven is er op gericht dat instellingen een acceptatieplicht krijgen, die te interpreteren is als opnameplicht. Acceptatie van de moeilijke categorie dient dan prioriteit te hebben boven hulp aan lichtere categoriee¨n hulpvragers. Van deze ontwikkeling wordt een positieve bijdrage verwacht tot de oplossing van de wachtlijstproblematiek. Bij brief van 21 november 1994 hebben wij de provincies/grote steden verzocht vooralsnog geen onherroepelijke besluiten te nemen over vermindering van residentie¨le capaciteit. Voorts verwijzen wij naar het terzake besprokene tijdens het Algemeen Overleg op 19 december 1994, alsmede naar de brief van de staatssecretaris van Volksgezondheid, Welzijn en Sport van 21 december 1994 aan de vaste Commissie van Volksgezondheid, Welzijn en Sport. Ter inzage bij de vaste Commissie voor Volksgezondheid, Welzijn en Sport, nr. VWS-94-510 Tweede Kamer 1993–1994, 23 400 XVI, nr. 100	 Justitie
 KVR10900.xml	 1999	 D66	 	 Heeft u aanwijzingen dat in 1976 de toenmalige staatssecretaris van Financiën over meer informatie omtrent het Waarborgfonds Rechtsherstel beschikte dan aan het parlement werd meegedeeld? Wat is uw commentaar op de directe relatie die de Commissie Scholten legt tussen het saldo van f. 11,5 mln. in dit Fonds en de Duitse betalingen bedoeld voor slachtoffers van het nazi-regime? Wat is uw (voorlopig) oordeel over de wijze waarop het Waarborgfonds Rechtsherstel werd opgeheven?	 	 Financiën
 KVR10901.xml	 1999	 CDA	 Vragen over de procedure ten aanzien van aangetroffen illegalen op doorreis, naar aanleiding van het artikel in De Volkskrant van 10 november 1999 dat medewerkers van een transportbedrijf in Papendrecht in een oplegger dertien illegalen hebben aangetroffen die afkomstig zijn uit Afghanistan en op weg waren van België naar Engeland.	 Hebt u kennisgenomen van het bericht dat medewerkers van een transportbedrijf in Papendrecht in een oplegger dertien illegalen hebben aangetroffen afkomstig uit Afghanistan die op weg waren van België naar Engeland? Is het waar dat de vreemdelingenpolitie deze vreemdelingen heeft doorverwezen naar een aanmeldcentrum voor het indienen van een asielverzoek? Is dit een reguliere gang van zaken? Deelt u de mening dat in dit soort situaties sprake is van vreemdelingen die niet de kennelijke bedoeling hebben in Nederland asiel aan te vragen en die dan ook niet de gelegenheid moeten hebben in Nederland een asielverzoek in te dienen? Hoe vaak is dit de afgelopen drie jaren voorgekomen? Hebben deze vreemdelingen zich daadwerkelijk bij een aanmeldcentrum gemeld en een asielverzoek ingediend? Zo neen, waar bevinden deze personen zich momenteel? Waarom zijn deze vreemdelingen niet meteen teruggestuurd naar België? Wanneer wordt voor deze vreemdelingen bij België een Dublin-claim ingediend? De Volkskrant, 10 november 1999	 Ja. Een vreemdeling die in Nederland aangeeft een asielverzoek in te willen dienen, wordt hiertoe steeds in de gelegenheid gesteld. Van vreemdelingen die aangeven asiel aan te willen vragen en die worden aangetroffen aan de Nederlandse buitengrens (lucht- en zeehavens) worden foto’s en vingerafdrukken genomen. Aan hen wordt daarnaast de toegang tot Nederland geweigerd, waarna zij op het Aanmeldcentrum (AC)-Schiphol in procedure worden genomen. Zij kunnen zich vervolgens niet aan het toezicht onttrekken, waarmee wordt voorkomen dat zij zich illegaal toegang tot Nederland kunnen verschaffen. Indien de Koninklijke marechaussee in het kader van het Mobiel Toezicht Vreemdelingen asielzoekers aantreft bij overschrijding van de binnengrens, worden deze in beginsel geregistreerd, en vervolgens doorverwezen naar één van de land AC’s. Voor vreemdelingen die zich, zoals in de onderhavige zaak, reeds in Nederland bevinden en zich al dan niet rechtstreeks bij een AC melden vindt de registratie plaats bij aankomst op het Aanmeldcentrum alwaar registratie plaatsvindt, omdat hier in beginsel niet het belang van toegangsweigering of illegale grensoverschrijding speelt. Of de betreffende vreemdelingen zich daadwerkelijk hebben gemeld is mij dus niet bekend. Vreemdelingen die niet de kennelijke of oorspronkelijke bedoeling hebben in Nederland asiel aan te vragen, worden hiertoe – op basis van internationale verplichtingen – toch in de gelegenheid gesteld zodra zij aangeven bescherming te zoeken. In het onderhavige geval was hiervan sprake. Het is niet bekend in hoeveel gevallen zich deze specifieke situatie zich in de afgelopen jaren heeft voorgedaan, omdat het onderzoek naar en vaststelling van dergelijke incidenten zich niet richt op de aantallen maar op de indicatie dat er sprake is van mensensmokkel. Conform de Dublin-afspraken wordt een asielzoeker in de gelegenheid gesteld een aanvraag in te dienen in het land waar hij zich bevindt. Het leggen van een Dublin-claim kan vervolgens tot de mogelijkheden behoren. Of een dergelijke claim gehonoreerd wordt, hangt af van de vraag of aan de Dublin-criteria voldaan wordt. Rechtstreeks terugsturen is dus niet aan de orde.	 Justitie
 KVR10902.xml	 1999	 VVD	 Vragen naar aanleiding van de wens van de gemeente Weert tot afstoting van het MOB-complex om dit terrein voor woningbouw te kunnen bestemmen.	 Bent u bekend met de wens van de gemeente Weert tot afstoting van het MOB-complex om dit terrein voor woningbouw te kunnen bestemmen? Vervult het MOB-complex een functie voor de KMS? Bestaat de mogelijkheid dat het MOB-complex in Weert wordt afgestoten terwijl tegelijkertijd de toekomst van de KMS in Weert gegarandeerd blijft, en, zo ja, onder welke voorwaarden? Bent u bereid op korte termijn met de gemeente Weert in onderhandeling te treden om te komen tot een situatie waarbij zowel de gemeente Weert als Defensie kunnen profiteren van een nieuwe bestemming van het MOB-complex?	 Ja. Ja. Op het MOB-complex is naast de opleg van reserve-eenheden ook de «verzorgingslocatie Weert» gevestigd, die als taak heeft om meerdere eenheden in de regio op bevoorradings- en onderhoudsgebied te ondersteunen. Vooral de ondersteuning van de KMS op de nabij gelegen Van Hornekazerne is hierbij van belang. Ja. Defensie staat open voor een constructie, waarbij op termijn sprake is van grondruil met de gemeente Weert, zodat beide partijen hun ruimtelijke behoefte optimaal kunnen realiseren. Hierbij wordt vooral gedacht aan grond grenzend aan de Van Hornekazerne, waar de benodigde logistieke en verzorgingsfunctie voor Defensie in dat geval kan worden voortgezet. Ja. Inmiddels heb ik de Dienst Gebouwen, Werken en Terreinen de opdracht gegeven om met de Gemeente Weert in onderhandeling te treden.	 Defensie
 KVR10903.xml	 1999	 SP	 Vragen naar aanleiding van het bericht dat de Amsterdamse politie op zoek is naar vrijwilligers (ANP Radio Nieuws, 2 december 1999).	 Kent u het bericht dat de Amsterdamse politie op zoek is naar vrijwilligers? Vindt u het wenselijk dat de Amsterdamse politie meer vrijwilligers gaat inzetten? Zo ja, waarom? Is er hier sprake van een nieuwe vorm van inzet van vrijwilligers of gaat het hier om al bestaande vrijwillige politie? Zo ja, wat is het verschil? Voor welke werkzaamheden zullen deze vrijwilligers worden ingezet? Worden deze vrijwilligers eerst opgeleid voordat ze bij de politie aan het werk mogen? Deelt u de mening dat er bij de inzet van vrijwilligers geen sprake mag zijn van overname van reguliere politietaken? Deelt u de mening dat het betrekken van burgers als vrijwilligers bij de politie geen substituut mag zijn voor tekorten aan en tijdgebrek bij politie-agenten? ANP Radio Nieuws, 2 december 1999	 Ja. In het kader van het project Senioren en veiligheid van het korps wordt al enige tijd gebruik gemaakt van diensten van vrijwilligers, die na een opleiding van één of twee dagen worden ingezet als gespreksleider bij de door de politie georganiseerde voorlichtingsbijeenkomsten ten behoeve van de doelgroep senioren. Hiermee zijn wederzijds zeer positieve ervaringen opgedaan. De belangstelling van burgers voor een dergelijke rol als vrijwilliger is groot. Op dit moment vindt binnen het korps gedachtevorming plaats over het inschakelen van vrijwilligers, niet zijnde vrijwillige ambtenaren van politie, voor het verrichten van ondersteunende werkzaamheden ten behoeve van de politie en de burgers die met de politie in contact komen. De gedachten gaan daarbij uit naar het verlenen van nazorg aan slachtoffers van strafbare feiten en het geven van voorlichting over taak en plaats van de politie in de samenleving. Deze vrijwilligers zullen, zonodig, adequaat worden opgeleid voor hun taak. Met het inschakelen van deze vrijwilligers wordt mede beoogd de betrokkenheid van burgers bij de politie te vergroten. Het is naar het oordeel van het korps, juist in verband met de specifieke taak van de politie binnen de samenleving, van groot belang dat de politie op een aansprekende wijze in contact staat met de burgers. Het inschakelen van de bovenbedoelde vrijwilligers kan hier een bijdrage aan leveren. In het korps heeft overigens nog geen besluitvorming plaatsgevonden over het inschakelen van vrijwilligers voor de bedoelde ondersteunende werkzaamheden, wel is het duidelijk dat deze vrijwilligers geen opsporingstaken zullen uitvoeren. Er is dus geen sprake van overname van reguliere politietaken. Het ANP Radio Nieuwsbericht van 2 december jl. had betrekking op bovenbedoelde gedachtevorming. De berichtgeving is derhalve nogal prematuur geweest daar er, zoals aangegeven, nog geen concrete plannen bestaan. Het vorenstaande is mij gebleken uit een met het oog op de beantwoording van deze vragen bij de korpsbeheerder van Amsterdam-Amstelland opgevraagd ambtsbericht. Het kabinet stimuleert de inzet van vrijwillige politie, zoals onder meer blijkt uit het Beleidsplan Nederlandse Politie 1999–2002 (Kamerstukken II 1998/99, 26345, nr. 1). Daarin hebben mijn ambtgenoot van Justitie en ik tevens aangegeven dat de inzet van vrijwilligers naar ons oordeel niet beperkt zal hoeven te blijven tot de executieve dienst; ook verschillende ondersteunende functies lenen zich uitstekend voor de inzet van vrijwilligers. In het laatste geval betreft het echter geen vrijwillige ambtenaren van politie, bedoeld in artikel 3, eerste lid, onderdeel c, van de Politiewet 1993, die reguliere politietaken vervullen. Men beschikt uit de aard van de functie bij de politie dan ook niet over bijzondere bevoegdheden. Het inschakelen van dergelijke vrijwilligers kan worden gezien als een aanvulling op hetgeen de politie burgers te bieden heeft. Als zodanig kunnen ze ook niet als substituut voor de politie dienen. Zoals reeds toegezegd, zullen mijn ambtgenoot van Justitie en ik uw Kamer in het voorjaar van 2000 een notitie over de vrijwillige politie aanbieden. Daarin zullen wij tevens aandacht besteden aan de wijze waarop de komende jaren, in samenwerking tussen alle betrokken partijen, de inzet van vrijwilligers in ondersteunende functies nader vorm kan worden gegeven.	 Binnenlandse Zaken en Koninkrijksrelaties
 KVR10905.xml	 1999	 SP	 Vragen naar aanleiding van het bericht dat bij de poging tot uitzetting per vliegtuig van asielzoeker O. Bah op 29 november 1999 enkele (kalmerende) injecties zijn toegediend (Lopende Zaken, VPRO, 19 december 1999). Deze vragen dienen ter aanvulling op de eerdere vragen ter zake van het lid Halsema, ingezonden 21 december 1999 (2990004440).	 Kunt u bevestigen dat bij de poging tot uitzetting per vliegtuig van O. Bah op 29 november 1999 enkele (kalmerende) injecties zijn toegediend? Zo ja, wie heeft hiertoe opdracht gegeven? Door wie zijn de injecties toegediend? Kunt u aangeven of dit vaker gebeurt? In welke gevallen, op basis van welke richtlijn en door wie mag de marechaussee bij uitzetting een injectie doen toedienen? Valt hieronder ook het geval dat men de uit te zetten persoon wil kalmeren? Is in het geval van de heer Bah conform de richtlijn gehandeld? Zo neen, vindt u hierin aanleiding om de richtlijn aan te scherpen dan wel uw interpretatie van deze richtlijn aan de marechaussee kenbaar te maken? Hoe verklaart u dat in het rapport van de marechaussee over deze uitzettingspoging geen melding wordt gemaakt van het toedienen van injecties, terwijl dit door de KLM wel is gedaan? Lopende Zaken, VPRO, 19 december 1999	 	 Justitie
 KVR10906.xml	 1999	 GroenLinks	 Vragen naar aanleiding van het bericht dat op 29 november 1999 een protesterende asielzoeker, die eerst vanuit het Huis van bewaring geboeid naar Schiphol was vervoerd in het KLM-vliegtuig, in opdracht van de marechaussee, tot drie keer toe tegen zijn wil is geÃ¯njecteerd met een kalmerend middel (Lopende Zaken, VPRO, 19 december 1999).	 Bent u ervan op de hoogte dat op 29 november 1999 een protesterende asielzoeker, die eerst vanuit het Huis van bewaring geboeid naar Schiphol was vervoerd in het KLM-vliegtuig, in opdracht van de marechaussee, tot drie keer toe tegen zijn wil is geïnjecteerd met een kalmerend middel? Klopt het dat gedwongen injectering, zonder medische indicatie, niet in overeenstemming is met de aanbevelingen gedaan door de Commissie Van der Haak? Zo ja, bent u dan bereid om maatregelen te nemen ter voorkoming van toekomstige gedwongen injectering? Lopende Zaken, VPRO, 19 december 1999	 	 Justitie (JUS)
 KVR10907.xml	 1999	 SP	 Vragen naar aanleiding van het persbericht Universiteit Nijenrode van 8 december 1999 over de resultaten van een studie van de Universiteit Nijenrode naar antihistaminica waaruit zou blijken dat de 1 september maatregel (uitsluiting van vergoeding van buiten-WTG-middelen) tot minder besparingen leidt dan verwacht omdat ruim een kwart van de huisartsen voor het wel vergoede middel kiest in plaats van het middel van eerste keuze dat niet meer wordt vergoed. WTG: Wet tarieven gezondheidszorg.	 Herinnert u zich dat u in antwoord op eerdere vragen mijnerzijds de mogelijkheid aanwezig achtte van enige substitutie als gevolg van de uitsluiting van buiten-WTG-middelen per 1 september? Heeft u kennisgenomen van de resultaten van een studie van de Universiteit Nyenrode naar antihistaminica waaruit zou blijken dat de 1 september maatregel tot minder besparingen leidt dan verwacht omdat ruim een kwart van de huisartsen voor het wel vergoede middel kiest in plaats van het middel van eerste keuze dat niet meer wordt vergoedt? Wat is uw oordeel over dit onderzoek en welke conclusies trekt u uit de resultaten? Heeft u tevens kennisgenomen van de bezwaren vanuit de beroepsgroepen die u in een brief van het comité «Zorg voor iedereen» hebben bereikt en de korte enquête van dit comité onder patiënten van 10 huisartsenpraktijken en apothekers? Zo ja, wat is uw reactie op de bevindingen van het comité? Is het u bekend dat de geneesmiddelenfabrikanten huisartsen hebben bestookt met wervende brieven over nog wel vergoede middelen en soms ook zijn overgaan tot het plaatsen van advertenties in landelijke dagbladen? Zo ja, wat is hierover uw mening en acht u het mogelijk dat dit mede heeft bijgedragen aan het door Nyenrode gevonden effect? Bent u van mening dat substitutie naar middelen die nog wel worden vergoed vaak meer risico’s brengt vanwege hogere dosering, meer bijwerkingen of zoals bij antihistaminica onder andere omdat daar minder ervaring mee is? Zo ja, in welke mate vindt u dit ongewenste effect aanvaardbaar? Erkent u dat de huisartsen andere middelen voorschrijven om de financiële gevolgen voor patiënten en mede hierdoor een verminderde toegankelijkheid voor mensen met een laag inkomen te voorkomen? Is het vanuit het oogpunt van het bevorderen van gepast gebruik niet veel beter om relatief eenvoudige en goedkope middelen juist wel te vergoeden? Zo ja, bent u bereid de septembermaatregel in te trekken? Aanhangsel Handelingen, nr. 1849, vergaderjaar 1998–1999. Persbericht Universiteit Nyenrode, 8 december 1999 Brief van het Comité «Zorg voor Iedereen» aan minister Borst-Eilers, 10 december 1999 in afschrift aan cie Volksgezondheid, Welzijn en Sport (VWS99.1916)	 Ja. Ja. Via het persbericht heb ik kennis genomen van het onderzoek van de Universiteit Nijenrode. Zonder verdere informatie kan ik mij echter geen beeld vormen van de opzet en uitvoering van het onderzoek. Afgezien hiervan is het mijns inziens niet mogelijk om enkele maanden na de invoering van de 1 september-maatregel al een goede evaluatie uit te voeren. Immers, het duurt enige tijd voordat een maatregel in de praktijk is ingeburgerd en beroepsbeoefenaren en patiënten er ervaring mee hebben opgedaan. Daarnaast is een degelijke evaluatie niet mogelijk zonder hierbij de aflevergegevens van apotheken te betrekken. Zoals ik eerder heb aangegeven zal de maatregel, geruime tijd nadat deze in werking is getreden en er voldoende ervaring mee is opgedaan, worden geëvalueerd door het College voor zorgverzekeringen. Hoewel ik mij kan voorstellen dat artsen soms, om patiënten financieel te ontzien, uitwijken naar middelen die geheel vergoed worden, blijf ik van mening dat hiervoor geen noodzaak en rechtvaardiging bestaat. Chronisch gebruik van zelfzorggeneesmiddelen blijft immers vergoed en incidenteel gebruik van deze middelen gaat niet met hoge kosten gepaard. Bovendien hebben artsen een professionele verantwoordelijkheid om het meest gepaste geneesmiddel voor te schrijven. Van de brief van het comité «Zorg voor iedereen» heb ik kennisgenomen, Ik ben er door de bezwaren van het comité en de enquête niet van overtuigd geraakt dat er sprake is van een verminderde toegankelijkheid voor groepen met een bepaalde sociaal-economische status, te meer omdat gekozen is voor een systeem waarbij de geneesmiddelen wel worden vergoed wanneer de geneesmiddelen chronisch worden gebruikt voor een chronische aandoening. Hierdoor wordt een te grote financiële belasting van die categorie gebruikers voorkomen, De risico’s die door het comité worden gesignaleerd met betrekking tot de vrije verkrijgbaarheid van zelfzorggeneesmiddelen worden naar mijn mening niet veroorzaakt door een wijziging in de vergoedingsstatus, maar door de afleverstatus (wel of niet receptplichtig), die door de 1 september-maatregel niet is gewijzigd. Het College ter Beoordeling van Geneesmiddelen houdt bij de toekenning van de NR (niet receptplichtig)-status rekening met de genoemde risico’s. Uit de enquête onder patiënten valt niet de conclusie te trekken dat patiënten als gevolg van de 1 september-maatregel te lang met ernstige klachten zullen doorlopen zonder een huisarts te raadplegen, Een grotere verantwoordelijkheid van patiënten voor hun eigen gezondheid wanneer het minder ernstige klachten betreft, acht ik niet ongewenst. De farmaceutische industrie maakt op grote schaal reclame voor haar producten. Ik heb niet de indruk dat de totale reclame-activiteiten zijn toegenomen als gevolg van de 1 september-maatregel, Reclame voor geneesmiddelen is geoorloofd zolang men zich houdt aan de regels van het Reclamebesluit geneesmiddelen. Dit houdt onder andere in dat publieksreclame voor receptplichtige geneesmiddelen verboden is, Inderdaad is naar aanleiding van de maatregel een aantal advertenties verschenen in landelijke dagbladen, waarvan men zich kan afvragen of er sprake is van ongeoorloofde reclame. Ik heb de Inspectie voor de Volksgezondheid verzocht dit te onderzoeken en zo nodig actie te ondernemen. Reclame voor receptplichtige geneesmiddelen die is gericht op beroepsbeoefenaren is toegestaan. Voor zover de substitutie die wordt beschreven in de studie van Nijenrode in de praktijk daadwerkelijk optreedt, bestaat inderdaad de mogelijkheid dat deze reclame hieraan heeft bijgedragen. Substitutie naar (receptplichtige) geneesmiddelen die wel worden vergoed zal in de praktijk niet geheel kunnen worden voorkomen. Ik ga er echter in principe van uit dat juist hier een taak voor de arts ligt en dat artsen bij het voorschrijven kiezen voor het meest gepaste geneesmiddel en zich niet hoofdzakelijk laten leiden door kostenoverwegingen. Daarnaast ben ik niet van mening dat dergelijke substitutie onaanvaardbare risico’s met zich meebrengt immers, het betreft geneesmiddelen die door het College ter Beoordeling van geneesmiddelen op veiligheid zijn beoordeeld, zijn toegelaten tot de markt en worden gebruikt onder toezicht van een arts. Overigens zullen kwaliteitsaspecten van substitutie naar aanleiding van de 1 september-maatregel worden meegenomen in de evaluatie. Zoals u bekend is, blijven de kosten van de geneesmiddelenvoorziening stijgen. Om de toegankelijkheid voor iedereen te kunnen blijven waarborgen, moeten keuzes gemaakt worden welke geneesmiddelen wel en welke niet ten laste van de collectieve middelen moeten komen. Ik ben van mening dat zelfzorggeneesmiddelen, die bestemd zijn voor minder ernstige klachten, die zonder recept kunnen worden aangeschaft en die relatief goedkoop zijn, in redelijkheid voor eigen rekening van de patiënt kunnen komen, waardoor de collectieve lasten worden verlicht. Een uitzondering hierop vormt het gebruik van deze middelen bij chronische klachten. Mijn beleid ten aanzien van gepast gebruik van geneesmiddelen is thans primair gericht op beroepsbeoefenaren. Wat patiënten betreft, ligt het geven van voorlichting om gepast gebruik te bevorderen mijns inziens meer in de rede dan het treffen van maatregelen in de vergoedingssfeer om dit te bewerkstelligen. Aangezien de 1 september-maatregel geen onredelijke financiële belasting voor patiënten met zich meebrengt, ben ik van mening dat deze vergoedingsmaatregel mijn beleid ten aanzien van gepast gebruik van geneesmiddelen niet in de weg staat.	 Volksgezondheid, Welzijn en Sport (VWS)
 KVR1091.xml	 1995	 PvdA	 Betreft vragen naar aanleiding van het rapport over afvaltransport over de Nederlandse grenzen van de divisie georganiseerde criminaliteit van de politie te Breda.	 Hebt u kennis genomen van het rapport over afvaltransport over de Nederlandse grenzen van de divisie georganiseerde criminaliteit van de politie te Breda? Bent u bereid dit rapport aan de Kamer te doen toekomen? Deelt u de conclusie verwoord in een TV-uitzending, namelijk dat nog altijd veel afval naar Belgie¨ wordt gee¨xporteerd zonder vergunning en afdoende controle? Hoe staan de Belgische autoriteiten tegenover import van Nederlands afval? Kunt u de resultaten van overleg daarover vermelden? Hoeveel afval, en van welke soorten, gaat er (on)gecontroleerd over de Nederlandse grens? Wordt er nog altijd afval naar Derde Wereldlanden gee¨xporteerd? Welke autoriteiten moeten de vereiste controle langs de weg en aan de grens verrichten (milieu-inspectie, justitie, politie, douane)? Welke schieten daarin tekort? Wat is daarvan de oorzaak?	 Ja, naast enige gegevens bevat het rapport onder andere aanbevelingen, welke nader zullen worden bestudeerd. Ja, zie bijlagen. De aan de hand van het rapport van de divisie georganiseerde criminaliteit en de televisie-uitzending van Hier en Nu getrokken conclusie dat er nog veel afval zonder vergunning naar Belgie¨ wordt gee¨xporteerd, is in zijn algemeenheid niet onjuist. Niet voor alle internationale overbrengingen van afvalstoffen is namelijk daadwerkelijk een vergunning of beschikking noodzakelijk. De Europese Verordening 259/93 betreffende toezicht en controle op de overbrenging van afvalstoffen binnen, naar en uit de Europese Unie (verder te noemen EVOA) kent een stelsel waaraan overbrenging van afvalstoffen moet voldoen. Als eerste moet hierbij de vraag worden beantwoord of afvalstoffen voor nuttige toepassing worden aangeboden danwel voor definitieve verwijdering. Indien het eerste het geval is, zijn er, afhankelijk van de soort afvalstof, een drietal bijlagen gedefinieerd, een zogenoemde rode, oranje en groene lijst. Op de groene lijst staan met name afvalstoffen in vaste vorm die gezien de positieve waarde en de mogelijkheden van recycling slechts een zogenaamde houderschapsverklaring nodig hebben. Dit houdt in dat bij het transport informatie aanwezig moet zijn waaruit o.a. moet blijken wie de houder is van het afval en wat de bestemming en verwerkingswijze van het afval is. Voor deze transporten is naast de houderschapsinformatie geen vergunning nodig. Alleen voor transporten van afvalstoffen die voorkomen op de oranje en rode lijst, en afvalstoffen die op geen van de genoemde lijsten voorkomen, is een beschikking nodig. De conclusie dat de export naar Belgie¨ zonder afdoende controle plaatsvindt, acht ik in zijn algemeenheid niet juist. Wel dient te worden opgemerkt dat het aantal afvaltransporten dat volgens onderzoek onder de werkingssfeer van de EVOA plaatsvindt, buitengewoon groot is, zodat, ook bij een zeer goede selectie uit het totaal van de vervoerswereld, een sluitende controle hierop moeilijk uitvoerbaar is. Vanuit de Inspectie Milieuhygie¨ne (IMH) wordt de handhaving van de EVOA uitgevoerd. De filosofie bij de handhaving van deze regelgeving is om zoveel mogelijk instanties bij deze handhaving te betrekken en zelfstandig taken uit te laten voeren. Door de IMH wordt momenteel een tweetal projecten uitgevoerd om de «pakkans» van illegale transporten te vergroten. Enerzijds worden momenteel ambtenaren van politie, Douane en Rijksverkeersinspectie door middel van een intensieve opleiding en stage voldoende bekend gemaakt met de EVOA om binnen hun eigen organisaties functionarissen op te leiden, te begeleiden en zelfstandig zaken af te handelen. Verder wordt er momenteel ook voor een aantal provinciale ambtenaren een cursus EVOA opgezet. Als gevolg van de nieuwe regelgeving wordt er momenteel aan gewerkt om de handhavingsorganisatie binnen de IMH van extra menskracht te voorzien door herprioritering van taken, om het belang van de handhaving op het terrein van de internationale afvaltransporten te onderstrepen. Waar sprake is van afvaltransporten waarvoor een vergunning vereist is, wordt ook aan de Belgische autoriteiten toestemming gevraagd, conform de bepalingen van de EVOA. Afvalstoffen van de oranje en rode lijst kunnen dus nimmer zonder toestemming van de Belgische autoriteiten legaal naar Belgie¨ worden overgebracht. Met name met (een deel van) de Belgische collega-handhavers wordt overigens frequent en effectief samengewerkt. Voor wat betreft de IMH is het al langere tijd de gewoonte om bij (vermeende) overtredingen te zamen met de Belgische collega’s van de Openbare Afvalstoffenmaatschappij voor het Vlaamse Gewest (OVAM) op te treden, waarbij tevens over en weer ondersteuning wordt geleverd bij nader onderzoek bij betrokken bedrijven. Een ander in dit verband noemenswaardig project is het internationaal project Transfrontier Shipments (TFS), waarin met een negental EU-lidstaten, waaronder Belgie¨, een controleproject wordt opgezet. Het doel van TFS is versterking van de internationale samenwerking bij de handhaving van de EVOA. Helaas zijn er nog geen cijfers beschikbaar over het afgelopen jaar voor wat betreft de door het Internationaal Meldpunt Afvalstoffen (IMA) op grond van de EVOA vergunde transporten. De onder de Regeling In-, uit- en doorvoer (RIUD), vergunde transporten van chemisch en gevaarlijk afval in 1993 zijn de volgende (cijfers ontleend aan het jaaroverzicht 1993 In- uit- en doorvoer van het IMA): Invoer: Halogeenkoolwaterstof- houdende afvalstoffen: 8,5 kiloton Halogeenarme oplosmiddelen: 3,5 kiloton Fotografische afvalstoffen: 6,4 kiloton Zuren en basen: 0,2 kiloton Scheepsafvalstoffen: 10,2 kiloton Oliehoudende sludges: 8,5 kiloton Afvalwater: 5,0 kiloton Overige organische afvalstoffen: 0,7 kiloton Verontreinigde grond: kiloton Gasontladingslampen: 0,1 kiloton Specifiek ziekenhuisafval: 0,5 kiloton Totaal 236,7 kiloton Uitvoer: Halogeenkoolwaterstof- houdende afvalstoffen: 3,4 kiloton Halogeenarme oplosmiddelen: 9,4 kiloton Fotografische afvalstoffen: 0,7 kiloton Zuren en basen: 27,9 kiloton Scheepsafvalstoffen: 3,7 kiloton Oliehoudende sludges: 31,9 kiloton Afvalwater: 1,3 kiloton Zwavelhoudende afvalstoffen: 9,2 kiloton Verf - en inktafval: 12,2 kiloton Overige organische afvalstoffen: 35,4 kiloton C1-afvalstoffen: 0,7 kiloton C2-afvalstoffen: 4,0 kiloton C3-afvalstoffen: 22,6 kiloton Non-ferro-afvalstoffen: 0,1 kiloton Batterijen: 0,7 kiloton Totaal 163,2 kiloton Met het oog op de handhaving van de EVOA is een berekening uitgevoerd naar het aantal bedrijven dat onder de werkingssfeer van de EVOA valt, zijnde de ontdoeners, de bedrijven die zich met de logistiek van afvalstoffen bezighouden en de (tussen- en) eindverwerkers van de afvalstoffen. Berekend is dat maximaal 20 000 bedrijven in Nederland betrokken zullen zijn bij activiteiten die vallen onder de EVOA. Binnen de EVOA wordt onderscheid gemaakt naar categoriee¨n van landen, waaronder de ACS (Afrikaanse, Caribische en Stille Zuidzee)-landen. De term «derde wereld-land» wordt hierna synoniem geacht aan de ACS-landen. Binnen de EVOA is vastgelegd dat er geen afvalstoffen voor definitieve verwijdering mogen worden gee¨xporteerd vanuit de E.U. naar de ACS-landen. Dit geldt evenzeer voor afvalstoffen van de oranje en rode lijst welke zijn bestemd voor nuttige toepassing. Ten aanzien van afvalstoffen van de groene lijst echter heeft de Europese Commissie conform de EVOA alle niet-OESO landen aangeschreven met de vraagstelling o`f en onder welk controleregiem deze landen de groene lijst afvalstoffen willen ontvangen. Hierop zijn vele verschillende antwoorden binnengekomen. In een aantal gevallen is in het geheel niet gereageerd. Een en ander vormt een ernstige complicatie ten aanzien van de controle en handhaving. Een ander aspect dat in dit verband moet worden belicht is het feit dat het bijzonder moeilijk is te controleren of afvalstoffen van de groene lijst door tussenkomst van niet-lidstaten alsnog worden overgebracht naar de zogenaamde ACS-landen, via deze niet-lidstaten. Een dergelijke overbrenging valt dan immers buiten de werkingssfeer van de EVOA. Het bovenstaande brengt met zich dat niet valt uit te sluiten dat nog altijd afvalstoffen naar de ACS-landen worden gee¨xporteerd. Al eerder is de samenwerking tussen de verschillende instanties aan de orde geweest. Vanaf 1990 is het gebruikelijk dat bij de handhaving van de overbrenging van afvalstoffen samengewerkt wordt met allerlei andere handhavingsinstanties. Bij het eerder genoemde project is afgesproken tijd, middelen en gelden beschikbaar te stellen, informatie uit te wisselen en de samenwerking te versterken en te structureren. Vanaf 1994 is dat meer gestructureerd en versterkt door middel van het eerder genoemde project netwerkstrategie waarbij de IMH, douane, regiopolitie, het Korps Landelijke Politiediensten en de Rijksverkeersinspectie een intentieverklaring hebben ondertekend. Er is op dit moment geen sprake van het feit dat instanties te kort zouden schieten bij deze controles. Ter inzage gelegd bij de afdeling Parlementaire Documentatie	 Volkshuisvesting, Ruimtelijke Ordening en Milieubeheer Justitie
 KVR10910.xml	 1999	 PvdA	 Vragen naar aanleiding van berichten in de Staatscourant van 10 december 1999 over een ontwerp-verordening over het beperken van openbaarheid bij het inzien van beleidsdocumenten van de Europese Commissie en de Raad van Ministers.	 Heeft u kennis genomen van de berichten over een ontwerp-verordening over het beperken van openbaarheid bij het inzien van beleidsdocumenten van de Europese Commissie en de Raad van Ministers? Acht u deze voornemens strijdig met het verdrag van Amsterdam waarin juist is afgesproken om te komen tot een ruimer Europees openbaarheidsregime? Hoe verhoudt de genoemde ontwerp-verordening zich tot onze Wet Openbaarheid van Bestuur en artikel 110 van de Nederlandse Grondwet? Welke stappen is de Nederlandse regering van plan te zetten om op Europees niveau tot een openbaarheidsregime te komen dat tenminste vergelijkbaar is met het huidige Nederlandse regime? Staatscourant, 10 december 1999	 Ja. Dit valt op basis van hogergenoemde berichten niet te beoordelen, nu de Nederlandse regering nog geen kennis heeft kunnen nemen van de ontwerp-verordening. De Commissie heeft toegezegd begin 2000 te komen met een voorstel op basis van art. 255 EG. De Nederlandse regering zal haar positie ten aanzien van dit voorstel bepalen nadat het Commissievoorstel haar heeft bereikt. Deze vraag is pas te beantwoorden nadat de Nederlandse regering kennis heeft kunnen nemen van de ontwerp-verordening. De Nederlandse regering zal blijven aandringen op meer openbaarheid binnen de Europese Unie. Tijdens de Algemene Raad van 6 december jl. heeft zij daartoe een door Zweden en Denemarken opgesteld non-paper ondersteund, waarin onder meer wordt opgeroepen informatie te verstrekken over besluiten met betrekking tot Europese regelgeving die de Raad neemt en openbare debatten uit te zenden op het Internet. De Commissie wordt in het non-paper nadrukkelijk uitgenodigd spoedig te komen met het toegezegde voorstel voor nieuwe regels met betrekking tot de toegang tot documenten. Ook na het beschikbaar komen van het voorstel van de Europese Commissie zal de Nederlandse regering zich blijven inzetten om te komen tot een zo transparant mogelijk Europees openbaarheidsregime.	 Buitenlandse Zaken
 KVR10912.xml	 1999	 SP	 Vragen over het feit dat de Koninklijke Luchtmacht aan leden van de vaste kamercommissie voor Defensie een Fokker-50 ter beschikking stelt om van het met sluiting bedreigde Marinevliegkamp Valkenburg naar het burgervliegveld Siegenland bij Keulen te vliegen, dit om de oprichtingsceremonie van het Hoofdkwartier van de Extended Air Defence Task Force in Duitsland bij te wonen.	 Is het u bekend dat de Koninklijke Luchtmacht aan leden van de vaste kamercommissie voor Defensie een Fokker-50 ter beschikking stelt om van het met sluiting bedreigde Marinevliegkamp Valkenburg naar het burgervliegveld Siegenland bij Keulen te vliegen, dit om de oprichtingsceremonie van het Hoofdkwartier van de Extended Air Defence Task Force in Duitsland bij te wonen? Waarom is er voor vliegverkeer gekozen terwijl er een zeer goede treinverbinding tussen Den Haag en Keulen bestaat met een reistijd van 3 uur en slechts één overstap? Wat zijn de kosten die gemaakt moeten worden om een dergelijk luchttransport plaats te laten vinden? Bent u van mening dat dit een doelmatige besteding van overheidsgeld is? Kunt u dit toelichten? Bent u bekend met de brief van de Intergemeentelijke Stuurgroep Valkenburg 2010 aan de minister, daterende 19 november ’99 waarin gelobbyd wordt voor de handhaving van het Marinevliegkamp Valkenburg? Kan het ter beschikking gestelde luchttransport worden opgevat als een directe lobbyactiviteit van het Ministerie van Defensie naar de commissieleden om het Marinevliegkamp Valkenburg te behoeden voor sluiting? 23 november 1999 fax aan Griffier Vaste Commissie voor Defensie van majoor Dorenbos Koninklijke Luchtmacht 19 november 1999 brief van Valkenburg 2010, kenmerk EB110, aan minister De Grave, kopie aan commissie	 Aan leden van de vaste kamercommissie voor Defensie is de gelegenheid geboden mee te vliegen met vertegenwoordigers van Defensie die de ceremonie, op 3 december jl., sowieso zouden bijwonen. De vlucht met de Fokker-50 is overigens niet doorgegaan in verband met de slechte weersomstandigheden die dag. Uiteindelijk is alleen een defensievertegenwoordiging van acht personen per Cougar-helikopter vanaf vliegbasis Soesterberg naar Duitsland gevlogen. De oprichtingsceremonie van het hoofdkwartier van de Extended Air Defence Task Force begon om 10.30 uur in de Siegerlandkazerne te Burbach in Duitsland. Vanwege de reistijd per trein – van Köln Hauptbahnhof naar Burbach anderhalf uur – was het niet mogelijk tijdig bij de oprichtingsceremonie aanwezig te zijn, behalve als men een dag eerder was afgereisd. Immers de eerste trein naar Köln Hbf vertrok pas om 05.24 uur en zou – na drie keer overstappen – de delegatie dus pas om 09.33 uur in Keulen hebben afgezet. Omdat een dag eerder vertrekken inclusief overnachting in een hotel, niet doelmatig werd geacht, is besloten luchttransport in te zetten. De Cougar-helikopter is vanaf vliegbasis Soesterberg naar vliegveld Siegenland gevlogen, dat op ongeveer tien minuten rijden van Burbach ligt. Na afloop van de ceremonie heeft het toestel de delegatie weer naar Nederland vervoerd. Op deze wijze heeft het bijwonen van de oprichtingsceremonie door politieke, militaire en ambtelijke vertegenwoordigers van Defensie zo min mogelijk tijd gekost. De totale kosten van de vlucht met de Cougar bedragen ongeveer f 5000. Inzet van de Fokker-50 zou ongeveer hetzelfde hebben gekost. In de brief van Valkenburg 2010 van 19 november jl., ondertekend door de burgemeester en wethouders van de gemeenten Katwijk, Wassenaar en Valkenburg, hebben deze drie gemeenten hun standpunt over het Marine Vliegkamp Valkenburg kenbaar gemaakt. Valkenburg 2010 behelst een gezamenlijke structuurvisie van de gemeenten Katwijk, Wassenaar en Valkenburg op de locatie van het vliegkamp en de omgeving. Neen.	 Defensie
 KVR10913.xml	 1999	 GroenLinks	 Vragen naar aanleiding van het onderzoek van de Consumentenbond naar wasmachines waarui onder andere is gebleken dat geen enkele machine de energieklasse A haalt, terwijl zeven van de elf onderzochte machines het A-label claimen (Consumentengids 12/99, p. 19).	 Hebt u kennisgenomen van het onderzoek van de Consumentenbond naar wasmachines waaruit onder andere is gebleken dat geen enkele machine de energieklasse A haalt, terwijl zeven van de elf onderzochte machines het A-label claimen? Wat is uw reactie op dit onderzoek en welke conclusies trekt u hieruit? Wat is het resultaat van het ECD/TNO-onderzoek op dit concrete punt? Welk aandeel wasmachines haalt volgens dit onderzoek de aangegeven energieklasse niet? Wat is uw mening over de mogelijkheid dat een afwijking van 15% tussen het aangegeven en het feitelijke energieverbruik toegestaan is? Is Nederland verplicht deze ruime afwijking toe te staan of zijn er, juridisch gezien, mogelijkheden deze marge te beperken, teneinde de consument ook werkelijk voor te lichten over het product dat hij koopt? Gaat u de gebrekkige labeling en voorlichting in Europees verband aan de orde stellen om tot verbetering te komen? Zo neen, waarom niet? Hoe intensief zal de ECD in de komende periode de juistheid van de labeling van alle apparaten controleren? Hoe groot schat u de pakkans in? Consumentengids 12/99, blz. 19 Volgens het ministerie EZ (Persbericht nr. 193, d.d. 16.04.99) is er bij één van de 17 onderzochte machines proces-verbaal opgemaakt. Het percentage dat een niet-juiste label droeg is niet vermeld in dit bericht	 Ja, ik heb kennis genomen van het onderzoek naar wasmachines dat de Consumentenbond in haar decembernummer van 1999 van de Consumentengids heeft gepubliceerd. Ik vind het heel belangrijk dat de gegevens die worden vermeld op het energie-etiket juist zijn. De ECD voert hieromtrent dan ook jaarlijks controles uit. Uit de resultaten van de controles op de juistheid van de gegevens op het energie-etiket blijkt dat dit effect heeft: in 1998 is een verbetering opgetreden ten opzichte van 1997. Het is een goede zaak dat de energie-etikettering de voortdurende aandacht heeft van de Consumentenbond. De Consumentenbond interpreteert haar meetresultaten echter niet conform de Europese energie-etiketteringsrichtlijnen. Dit betekent dat de betreffende onderzoeksresultaten van de Consumentenbond niet zonder meer vertaald kunnen worden naar een energie-efficiëntieklasse. De conclusies van de Consumentenbond, dat een groot aantal wasmachineproducenten foute energie-efficiëntieklassen declareren kan dan ook niet worden getrokken. Ik heb de Consumentenbond hier eerder dit jaar naar aanleiding van haar publicatie over koelkasten reeds op gewezen. Uit de resultaten van de testen, die de ECD over 1998 heeft uitgevoerd blijkt dat bij 6% van de gecontroleerde wasmachines een onjuiste energie-efficiëntieklasse vermeld staat op het energie-etiket. Over 1997 was dit nog 17%. Er is dus een duidelijke verbetering opgetreden. De marges die worden gehanteerd bij de bepaling van de energie-efficiëntieklasse zijn ruim. Dit is echter een zaak die op Europees niveau moet worden aangepast, aangezien de etiketteringswetgeving is gebaseerd op EU-wetgeving. Dit is regelmatig, ook door Nederland, bij de Europese Commissie onder de aandacht gebracht. Op dit moment worden voorstellen voor aanpassing van de verificatieprocedure en marges voor nieuwe richtlijnen op EU-niveau voorbereid. Zie antwoord op vraag 4. De ECD heeft ook in 1999 controles uitgevoerd ten aanzien van de juistheid van de gegevens die worden vermeld op het energie-etiket. Deze controles zullen wederom steekproefsgewijs worden uitgevoerd. Evenals in 1998 zal vervolging worden ingesteld bij overtreding. Klachten of andere aanwijzingen van derden, zoals van de Consumentenbond, die erop duiden dat er foutief geëtiketteerd wordt, worden uiteraard in de controles meegenomen. Dit jaar zullen wederom controles worden uitgevoerd.	 Economische Zaken
 KVR10914.xml	 1999	 PvdA	 Vragen over het feit dat het nieuwe bestuur van de nieuwe koepel voor intramurale zorg, die per 1 januari is ontstaan door het samengaan van de WZF (WoonZorg Federatie) en de NVVZ (Nederlandse Vereniging voor Verpleeghuiszorg), alleen uit mannen bestaat, terwijl bijna 80% van de werknemers in de uitvoering van de zorg vrouw is.	 Hebt u kennis gemaakt met het nieuwe bestuur van de nieuwe koepel voor intramurale zorg, die per 1 januari is ontstaan door het samengaan van de WZF en NVVz? Is u hierbij iets opgevallen met betrekking tot het geslacht van de bestuursleden? Zo ja, wat? Acht u dit nog van deze tijd? Hoe kan dit worden verklaard, terwijl bijna 80% van de ruim 800 000 werknemers in de uitvoering van de zorg vrouw is?	 Ja. Ik constateer dat alle bestuursleden van het mannelijk geslacht zijn. Anno 2000 ligt het in de rede dat in besturen ook vrouwen zitten, zeker bij dit soort organisaties. Waarom dat hier niet het geval is, kan ik niet verklaren.	 Volksgezondheid, Welzijn en Sport (VWS)
 KVR10915.xml	 1999	 SP	 Vragen naar aanleiding van het bericht ''Onderwijsbond stapt uit overleg'' in Trouw van 2 december 1999. Oalt: onderwijs in allochtone levende talen.	 Kent u het bericht «Onderwijsbond stapt uit overleg»? Is het juist dat u geen antwoord wilt geven op vragen van de Aob over sociaal beleid voor Oalt-leraren? Zo ja, waarom weigert u dat? Zo nee, waarom heeft de Aob het overleg dan opgeschort? Deelt u de opvatting dat het wenselijk is dat Oalt-leerkrachten worden omgeschoold tot groepsleerkracht zodat zij behouden blijven voor het onderwijs? Zo ja, welke mogelijkheden zijn er op dit moment daartoe voor deze leerkrachten en in welke mate wordt daar gebruik van gemaakt? Bent u van mening dat er op dit moment voldoende mogelijkheden zijn voor Oalt-leerkrachten om te worden omgeschoold tot groepsleerkracht? Zo nee, wat gaat u doen om die mogelijkheden te verruimen? Wat gaat u doen om uit deze impasse met de Aob te geraken? Trouw, 2 december 1999	 Ja. In het overleg dat ik met de centrales voer over de arbeidsvoorwaardelijke gevolgen van de Wet oalt is onder andere gesproken over een sociaal beleid. Verschil van inzicht over de inhoud en reikwijdte van zo’n sociaal beleidskader heeft ertoe geleid dat een advies is gevraagd van de Advies- en Arbitragecommissie Rijksdienst (commissie-De Ruiter). In zijn advies van oktober 1998 heeft de commissie aangegeven dat de beantwoording van de vraag hoe dient te worden omgegaan met dreigend ontslag van oalt-leraren, voornamelijk een procedureel karakter zal dragen vanwege de in de Wet oalt bij de gemeenten en schoolbesturen neergelegde verantwoordelijkheid. Oplossingen dienen dus vooral op lokaal niveau te worden gezocht. Een goed voorbeeld van zo’n lokaal sociaal plan betreft de gemeente Utrecht; daar hebben de gemeente en de betrokken schoolbesturen afspraken gemaakt over onder andere een werkgelegenheidsgarantie, scholingsmogelijkheden en zo nodig outplacement. De AOb heeft het overleg opgeschort, omdat in de woorden van de AOb «de voorzitter van het overleg het agendapunt sociaal plan/sociaal beleidskader voor oalt-leraren weigerde op de agenda te plaatsen van het overleg van 1 december». Het gaat in dit geval om mijn reactie op een brief van de Aob. waarvan de voorzitter van het overleg op 1 december heeft aangegeven dat zorgvuldige beantwoording wat meer tijd vraagt. Toegezegd is dat beantwoording zal plaatsvinden voor de vergadering van januari, zodat in die vergadering terzake overleg kan worden gevoerd. Alle inspanningen dienen erop gericht te zijn om oalt-leraren te behouden voor het onderwijs. Zoals ik al tijdens het vragenuurtje op 7 december jl. heb aangegeven, zal ik ervoor zorgen dat de oalt-leraren op de hoogte zijn van de scholingsactiviteiten die voor hen beschikbaar zijn. Voor zover blijkt dat oalt-leraren over de capaciteiten beschikken om omgeschoold te worden tot groepsleraar, is het gezien de grote vraag naar leraren in het basisonderwijs gewenst voor deze oalt-leraren de omscholingsmogelijkheid tot groepsleraar aan te bieden. Dit schooljaar is in Utrecht een gedeeltelijk door mij gesubsidieerd pilot-project van start gegaan met zo’n 25 oalt-leraren; deze pilot moet gegevens opleveren over de wijze waarop met succes zo’n scholingstraject kan worden ingezet. Daarbij wordt onder andere bekeken over welke kwaliteiten oalt-leraren tenminste moeten beschikken (in ieder geval een voldoende beheersing van het Nederlands) en welke elementen in de opleiding moeten worden opgenomen. Ervaringen met deze pilot kunnen te zijner tijd benut worden op andere plaatsen. Zie het antwoord op de vorige vraag. De AOb heeft aangegeven weer aan de overlegtafel plaats te nemen wanneer ik bereid ben over de onderhavige problematiek overleg te voeren. Zoals bij het antwoord op vraag 2 is aangegeven, zal dat de eerstvolgende vergadering in januari zijn.	 Onderwijs, Cultuur en Wetenschappen
 KVR10916.xml	 2000	 PvdA	 Vragen naar aanleiding van het aanbod van minister Van Aartsen (BuZa) aan de Indonesische regering met betrekking tot het herstel van recht en orde op de Molukken.	 Welk aanbod heeft u aan de Indonesische regering gedaan t.a.v. het herstel van recht en orde op de Molukken? Kan het hierbij zelfs gaan om specifieke vormen van politie c.q. militaire assistentie? Is dit een bilateraal aanbod en hoe beoordeelt de regering Nederlandse aanbodmogelijkheden? Is dit aanbod besproken en onderwerp van overleg met andere relevante ministers, met partners in de EU en/of de VN, en is het gelimiteerd tot de Molukken? Welke initiatieven neemt u in bilateraal en multilateraal verband om vluchtelingen te helpen en noodhulp op korte termijn te leveren? Welke kanalen worden daarbij gebruikt? Gaat u ervan uit dat de huidige militaire en politiemacht die in de Molukken opereert onvoldoende neutraal is? Zo ja, wat betekent dit voor continuering van het wapen-embargo t.a.v. Indonesië? Is er sprake van «second-track» verzoeningspogingen van bijvoorbeeld religieuze leiders? Hoe beoordeelt de regering de afwijzing van generaal Wiranto van buitenlandse assistentie? Kunt u deze vragen op korte termijn beantwoorden gezien de ernst van de situatie?	 Er is geen sprake van een specifiek aanbod ten aanzien van het herstel van recht en orde op de Molukken, laat staan dat het zou gaan om specifieke vormen van politie resp. militaire assistentie. Ik hecht er aan te benadrukken dat het herstel van recht en orde een interne aangelegenheid van Indonesië is. Zoals u in de (bijgevoegde) brief aan mijn Indonesische ambtgenoot kunt lezen, heb ik in algemene zin de Nederlandse bereidheid uitgesproken om bij te dragen aan vrede en verzoening . In dit verband denk ik bijvoorbeeld aan hulp op het gebied van goed bestuur/decentralisatie en activiteiten op het terrein van verzoening. Het is echter in de allereerste plaats aan de Indonesische autoriteiten om aan te geven wat een bruikbare bijdrage zou kunnen zijn. Ik zal tijdens mijn bezoek aan Jakarta dan ook vooral luisteren naar de eventuele suggesties van Indonesische zijde. Tot dusver heeft Nederland voor noodhulp voor de Molukken een bedrag van in totaal NLG 1,7 miljoen uitgetrokken. Deze hulp is gekanaliseerd via het UNDP, de Franse organisatie Action contre la Faim en het Nederlandse Rode Kruis. Voorts wordt via de ambassade te Jakarta met de hulporganisaties die actief zijn op de Molukken overlegd over de verdere mogelijkheden voor noodhulp aan de slachtoffers van het geweld. Het VN-ontwikkelingsprogramma UNDP coördineert de hulpinspanningen van alle internationale organisaties. Hulpfondsen kunnen beschikbaar worden gesteld via de reguliere kanalen, overeenkomstig de eisen die de Subsidiewet in dat verband stelt. In mijn eerder genoemde brief sprak ik mijn bezorgdheid uit over berichten dat de Indonesische politie en het leger grote moeite hadden met het herstel van recht en orde op de Molukken. Ik heb niet gesteld dat de huidige militaire en politiemacht onvoldoende neutraal is, maar alleen willen aangeven dat in de huidige situatie van interne conflicten een neutrale opstelling van leger en politie van het grootste belang is. Ten aanzien van het bestaande EU-wapenembargo jegens Indonesië merk ik op dat dit in september 1999 is ingesteld naar aanleiding van de ontwikkelingen op Oost-Timor. De situatie aldaar is inmiddels verbeterd. Het EU-embargo loopt op 17 januari a.s. af. Ik acht echter redenen aanwezig om een voorstel voor een nieuw EU-embargo, aangepast aan de huidige omstandigheden, te steunen. Voor het overige verwijs ik naar de antwoorden op de vragen van het Lid Van Bommel over hetzelfde onderwerp. Voorzover bekend vinden er momenteel geen verzoeningspogingen plaats van bijvoorbeeld religieuze leiders. Deze hebben in het verleden wel plaats gevonden, helaas zonder resultaat. Volgens een in de pers aan generaal Wiranto toegeschreven uitspraak zou Indonesië iedere bemiddeling door andere landen in de conflicten binnen zijn grenzen afwijzen, of het nu gaat om de Molukken, Atjeh of Irian Jaya. Ik verwacht bij mijn komende gesprekken in Indonesië van mijn gesprekspartners te vernemen in welke vorm een land als Nederland behulpzaam kan zijn bij de oplossing van de problemen waar Indonesië mee kampt. Ja. Bijlage ter inzage gelegd bij afdeling Parlementaire Documentatie	 Buitenlandse Zaken
 KVR10917.xml	 2000	 CDA	 Vragen over een brief van minister Van Aartsen (BuZa) aan de Indonesische minister Shihab waarin de minister enerzijds aangeeft zich niet te willen mengen in interne aangelegenheden en tegelijkertijd een internationale troepenmacht voorstelt. Deze vragen dienen ter aanvulling op de vragen van de leden Koenders en Santi, ingezonden 6 januari 2000 (Aanh. Hand. II, 1999-2000, nr. 581).	 Hoe kunt u in uw brief aan de Indonesische minister Shihab enerzijds aangeven u niet te willen mengen in interne aangelegenheden en tegelijkertijd een internationale troepenmacht voorstellen? Erkent u dat dergelijke formuleringen onhandig zijn en tot verwarring kunnen leiden? Hoe is dit voorstel bij de Indonesische regering ontvangen? Was het u bekend dat geen enkel verzoek hieromtrent is gedaan? Lag het niet veel meer voor de hand dat de Secretaris-generaal van de VN, de heer Kofi Annan, een dergelijk voorstel initieert? Heeft u overwogen dit onderwerp in de Veiligheidsraad te agenderen? Zo nee, waarom niet? Is het waar dat er twee versies van deze brief bestaan; één voor de Indonesische regering en één voor binnenlands gebruik met daarin de handgeschreven toevoeging «Indonesische» bij de zinsnede over «a neutral presence of police and military forces»? Bent u bereid beide versies naar de Kamer te zenden en tevens toe te lichten waarom twee versies van één brief zijn opgesteld? Kunt u vóór uw bezoek aan Indonesië de Tweede Kamer exact informeren over het hulpaanbod en de eventuele Nederlandse bijdrage die u met uw Indonesische ambtsgenoot moet bespreken? Volgens een bericht in de Volkskrant, 4 januari 2000	 De brief aan mijn Indonesische collega, waarvan kopie bijgaat, spreekt naar mijn mening voor zichzelf, en geeft geen aanleiding voor de aan deze vragen ten grondslag liggende veronderstelling dat het gaat om een voorstel voor het zenden van een internationale troepenmacht. Zoals ook in de brief gesteld, beschouwt de regering het herstel van recht en orde op de Molukken als een interne Indonesische aangelegenheid. Niettemin achtte ik het nuttig, m.n. in het licht van mijn aanstaande bezoek en de dan te voeren besprekingen, om speciaal de Nederlandse verontrusting onder de aandacht te brengen van de Indonesische autoriteiten. Ik heb in algemene zin de Nederlandse bereidheid uitgesproken om bij te dragen aan vrede en verzoening. In dit verband denk ik bijvoorbeeld aan hulp op het gebied van goed bestuur/decentralisatie en activiteiten op het terrein van verzoening. Uitgangspunt is dat het aan de Indonesische autoriteiten is om aan te geven òf en aan welke vormen van assistentie behoefte is. Neen. Wat ten onrechte wordt aangemerkt als een tweede versie was slechts een interne kopie, met daarop een handgeschreven aantekening voor eigen gebruik. Zoals blijkt is er geen sprake van een specifiek aanbod. Er bestaan uiteraard aan onze kant wel ideeën over een mogelijke bijdrage, naast de te bieden humanitaire hulp. Afhankelijk van Indonesische wensen zou Nederland, eventueel tezamen met andere landen, een bijdrage kunnen leveren op het gebied van goed bestuur/decentralisatie en activiteiten op het terrein van verzoening. Bijlage ter inzage gelegd bij de afdeling Parlementaire Documentatie	 Buitenlandse Zaken
 KVR10918.xml	 2000	 SP	 Vragen naar aanleiding van een interview van IKON radio met minister Herfkens (OS) waarin zij opriep het wapenembargo jegens Indonesië, dat op 17 januari 2000 afloopt, te verlengen.	 Heeft de minister voor Ontwikkelingssamenwerking in een interview met IKON radio opgeroepen het wapenembargo jegens Indonesië te verlengen? Heeft zij daarbij gedoeld op een EU embargo of een Nederlands embargo? Is het waar dat de Algemene Raad van de Europese Unie pas op 24 januari 2000 bijeenkomt om te beslissen of het embargo op Indonesië, dat op 17 januari 2000 afloopt, verlengd zal worden? Zo neen, wanneer zal dit besluit dan genomen worden? Zo ja, wat betekent dit voor de tussenliggende periode? Deelt u de mening dat het, gezien de gespannen situatie in delen van Indonesië, zeer wenselijk is het wapenembargo jegens Indonesië te verlengen? Zo ja, bent u bereid u tijdens de Algemene Raad in te zetten voor een verlenging van het EU embargo jegens Indonesië? Zo neen, waarom niet? Herinnert de minister van Buitenlandse Zaken zich zijn uitspraak in het Algemeen Overleg van 9 november 1999 , dat Nederland, onafhankelijk van de beslissing van de Europese Unie, kan besluiten het embargo jegens Indonesië op 17 januari 2000 te verlengen? Bent u bereid het embargo eenzijdig te verlengen? Zo neen, waarom niet? Wanneer zal de Kamer de notitie ontvangen inzake het beleid ten aanzien van Indonesië, die is toegezegd tijdens het Algemeen Overleg van 23 november 1999? Kunt u deze vragen vóór 17 januari beantwoorden, de dag van afloop van het huidige embargo? De andere wereld op zondag, IKON radio, 12 december 1999 Kamerstuk 22 054, nr. 46, vastgesteld 23 november 1999	 Ja. Dit is in lijn met de positie van de Minister van Buitenlandse Zaken. Nederland wenst een Europees embargo aangezien dit meer effect heeft. Nederland steunt in EU-verband een voorstel van het Voorzitterschap voor een nieuw embargo op de levering van militaire goederen en repressiemiddelen aan Indonesië. Dit voorstel zou vóór 17 januari kunnen worden aanvaard d.m.v. schriftelijke procedure, indien de lidstaten het daarover eens worden. Indien het voorstel niet wordt aanvaard, zal Nederland tijdens de Algemene Raad van 23/24 januari as. pleiten voor een nieuw embargo, aangepast aan de huidige situatie, dat zich richt tegen de levering van repressiemiddelen. Nederland is van mening dat samenwerking met de Indonesische strijdkrachten een belangrijke bijdrage kan leveren aan het hervormingsproces. Dergelijke samenwerking zou dan ook, anders dan met het geldende embargo het geval is, moeten worden uitgezonderd van een eventueel nieuw in te stellen embargo. Hierover voert Nederland intensief overleg met EU-partners. Nederland kan niet besluiten een geëindigd EU-embargo eenzijdig te verlengen. Wel kan Nederland op grond van het nationale wapenexportbeleid uiterst terughoudend zijn bij de beoordeling van leveranties van militair materieel aan de bestemming waarop het embargo betrekking had. Gelet op de ontstane situatie in Indonesië zal Nederland deze uiterste terughoudendheid bij het uitblijven van een nieuw EU-embargo beslist betrachten. Na terugkeer van mijn bezoek aan Indonesië zal de Kamer een notitie tegemoet kunnen zien waarin het algemene beleid ten aanzien van Indonesië is neergelegd. Ja.	 Buitenlandse Zaken
 KVR10919.xml	 1999	 CDA	 Vragen naar aanleiding van het voornemen van de Kennemer Thuiszorg in Haarlem om consultatiebureaus te sluiten in Vogelenzang en Bennebroek.	 Bent u op de hoogte van het voornemen van de Kennemer Thuiszorg in Haarlem om consultatiebureaus te sluiten in Vogelenzang en Bennebroek? Kunt u bevestigen dat reden tot sluiting «een nieuwe wijze van financieren vanuit Den Haag» is? Op welke wijze van financieren wordt hier gedoeld? Herinnert u zich uw toezegging, zoals gedaan tijdens het AO Ouder- en kindzorg d.d. 30 juni jl. , dat u in overleg zal treden met de thuiszorg en suggesties zal aanreiken die sluiting van consultatiebureaus kunnen voorkomen? Wat waren de uitkomsten van het bedoelde overleg? Bent u voornemens stappen te zetten om sluiting van de consultatiebureaus in Vogelenzang en Bennebroek tegen te gaan? Zo neen, waarom niet? Brief aan de vaste commissie voor Volksgezondheid, Welzijn en Sport, 19 november 1999 Kamerstuk 26 211, nr. 14	 Ja. Neen. De reden tot sluiting ligt niet in «een nieuwe wijze van financiering vanuit Den Haag». De huidige wijze van financiering is niet gewijzigd. Reden van de sluiting komt voort uit een interne besluitvorming inzake huisvesting binnen Kennemer Thuiszorg. Tijdens het door u genoemde Algemeen Overleg heb ik toegezegd dat ik met name op het punt van de registratie de thuiszorg zal aanspreken. Voor een goede registratie is echter een eenduidig begrippenkader noodzakelijk. Dit begrippenkader is inmiddels door het Landelijk Centrum Ouder- en Kindzorg ontwikkeld en zal – in overleg met de LVT – door de individuele thuiszorgorganisaties worden geïmplementeerd. Daarnaast vindt overleg plaats met de LVT over de wijze waarop de registratie wordt verbeterd. Ik ben niet voornemens stappen te ondernemen om sluiting van de consultatiebureaus in Vogelenzang en Bennebroek tegen te gaan. Kennemer Thuiszorg heeft toegezegd zich te zullen inspannen om daar, waar het aantal locaties vermindert, de omvang van het aanbod van de consultatiebureaus in stand te houden. Ook wordt door Kennemer Thuiszorg onderzocht of het mogelijk is tijdens avond en weekend consultatiebureaus open te stellen.	 Volksgezondheid, Welzijn en Sport
 KVR1092.xml	 1995	 CDA	 	 Heeft de Duitse regering besloten 160 miljoen mark beschikbaar te stellen voor de binnenscheepvaart teneinde deze in staat te stellen zich aan de veranderde marktomstandigheden aan te passen? Verdraagt deze steunregeling zich met de Europese afspraken? Heeft de steunregeling de instemming van de Europese Commissie? Vindt u de Duitse steunmaatregel een concurrentie-vervalsende subsidie? Bent u voornemens een soortgelijke maatregel voor te stellen voor de Nederlandse binnenscheepvaart, indien de Duitse steunmaatregel gefiatteerd wordt door de Europese Commissie?	 Op dit moment werkt de Duitse overheid inderdaad aan de uitwerking van een serie maatregelen ter waarde van DM 160 miljoen. Ons is nog niet bekend waaruit de maatregelen exact zullen bestaan. Waarschijnlijk betreft het maatregelen gericht op: – sanering van de binnenvaartvloot: 60 miljoen (Europese sloopregeling); – scholing; – samenwerking binnen de sector; – modernisering van de vloot. De maatregelen zijn zeer recentelijk voorgelegd aan de Europese Commissie. Uit het nu plaatsvindende consultatie-onderzoek zal moeten blijken of op basis van het Gemeenschapsrecht de voorgestelde maatregelen geaccordeerd kunnen worden door de Commissie. Zoals gezegd zal het concurrentievervalsend effect onderwerp van onderzoek zijn dat door de Europese Commissie in het kader van de lopende consultatieprocedure wordt uitgevoerd. Ook de Lidstaten kunnen in het kader van dit Commissie-onderzoek opmerkingen maken omtrent het effect van de maatregelen. Nederland zal, zodra de maatregelen worden voorgelegd voor commentaar, vanzelfsprekend waarnodig wijzen op het concurrentievervalsend effect. De Nederlandse overheid heeft in het kader van het «proces Albeda» (inzake het conflict rond de Noord-Zuid binnenvaartmarkt) tezamen met de sector gewerkt aan een uitgebalanceerd plan bestaande uit stimulerende, flankerende en marktordenende elementen. Dit plan komt tegemoet aan de wensen van het bedrijfsleven. Ik zie vooralsnog geen reden om naar aanleiding van de Duitse plannen hierin wijzigingen aan te brengen. Overigens veronderstelt de vraag dat de voorgestelde Duitse maatregelen niet concurrentie-vervalsend zullen uitwerken en dat de Commissie er aldus accoord mee zal gaan. Dit zal nog moeten blijken in de consultatie-procedure.	 Verkeer en Waterstaat
 KVR10920.xml	 1999	 CDA	 Vragen naar aanleiding van een brief van de sectorraad Schoonmaak- en Glazenwassersbedrijf met het verzoek aan staatssecretaris Hoogervorst (SZW) om maatregelen met betrekking tot de wachtgeldpremie 2000.	 Heeft de sectorraad Schoonmaak- en Glazenwassersbedrijf u per brief verzocht om maatregelen met betrekking tot de wachtgeldpremie 2000? Wat is uw oordeel over die brief? Hoe reëel acht u de verwachting van de sectorraad dat de door het LISV vastgestelde hoge wachtgeldpremie van 2,04% een bedreiging zal vormen voor de werkgelegenheid in de schoonmaakbranche? Bent u bereid, nu de schoonmaakbranche aan de vooravond staat van nieuwe prijsafspraken voor het jaar 2000, het daarheen te leiden dat een lagere premie dan 2,04 kan worden gehanteerd? Zo neen, op welke andere wijze denkt u dan tot een oplossing te komen die het behoud van werkgelegenheid in de sector kan waarborgen?	 Ja. In de brief verzoekt de sectorraad Schoonmaak- en Glazenwassersbedrijf mij af te wijken van de door het Lisv vastgestelde wachtgeldpremie voor 2000. Het Lisv heeft de premie vastgesteld conform de daarvoor geldende regelgeving. De minister heeft geen wettelijke bevoegdheid om in te grijpen in de vaststelling van de wachtgeldpremies. Dit neemt niet weg dat de door de sectorraad geschetste problematiek van de bovenmatige reservevorming in het wachtgeldfonds reëel is. De premiestijging bedraagt voor de hele branche 1,5%-punt. Het is moeilijk in te schatten in hoeverre deze kostenstijging voor de branche zal leiden tot verlies van werkgelegenheid. Omdat de premie conform de wet- en regelgeving is vastgesteld, en de minister geen bevoegdheid heeft om in te grijpen kan de premie voor het jaar 2000 niet worden verlaagd. Dit neemt niet weg dat ik de problematiek serieus neem. Ik ben momenteel in overleg met Lisv om te bezien of een herziening van de financieringssystematiek van de wachtgeldfondsen mogelijk is. Deze herziening moet leiden tot het terugdringen van bovenmatige reservevorming. Volgens de huidige financieringssystematiek zijn de wachtgeldfondsen namelijk verplicht hoge reserves aan te houden. Een stijging van de verplicht aan te houden reserves kan, zoals in het geval van de sector reiniging, leiden tot een stijging van de wachtgeldpremie. Deze herziening zal niet eerder dan bij de premievaststelling voor 2001 effect kunnen hebben.	 Sociale Zaken en Werkgelegenheid (SZW)
 KVR10921.xml	 1999	 SP	 Vragen over het gebruik van het Rode Kruis symbool bij militaire acties, zoals de onderhandelingen over vrijlating van gijzelaars in Geselema, Irian Jaya in mei 1996. Zie ook Aanh. Hand. II, 1999-2000, nr. 358.	 Hoe verklaart u de tegenstrijdige verklaringen van Kolonel De Mars, toenmalig Nederlands militair attaché, en toenmalig Nederlands ambassadeur Paul Brouwer over hun kennis vooraf van de militaire operatie op 9 mei 1996 in Geselema, Irian Jaya? Klopt het dat kolonel De Mars bij elk overleg met zijn Britse collega Helberg en Indonesiche militairen van KOPASSUS in Timica betrokken is geweest? Hoe beoordeelt u de verklaring van Ivor Helberg, toenmalig Brits militair attaché dat Westerse huurlingen wel degelijk in Timica aanwezig waren? Bent u bereid uw Britse collega te vragen de door Engeland gemaakte evaluatie van de gijzelings- en bevrijdingsactie in Irian Jaya ter beschikking te stellen en aan de Kamer te doen toekomen? Hoe beoordeelt u de verklaring van Nick van den Berg, toenmalig leider van Executive Outcomes dat vijf huurlingen van zijn organisatie in Timica aanwezig waren, adviezen hebben gegeven aan KOPASSUS en de Nederlandse en Britse militaire attachés en een helicopter-aanvalsteam getraind? Bent u bekend met het feit dat het ICRC een onderzoek heeft ingesteld naar de toedracht van de bevrijdingsacties omdat zij de verklaringen in het IHRSTAD rapport over het gebruik van de Rode Kruis helicopter voldoende serieus vonden? Bent u, gezien de intensieve Nederlandse betrokkenheid bij deze kwestie, bereid contact op te nemen met het ICRC de resultaten van dit onderzoek te bespreken? Zo nee, waarom niet? Waarom wilt u geen oordeel geven over het rapport van IHRSTAD over de bevrijdingsacties en met name de daarin vermelde getuigenverklaringen over het gebruik van een Rode Kruis helicopter en de betrokkenheid van blanke huurlingen? Bent u bereid dit alsnog te doen? Welke bronnen heeft u gebruikt voor uw antwoord op eerdere kamervragen dat u niets is gebleken van het gebruik van een Rode Kruis helicopter en huurlingen? Bent u bereid bronnen die het tegenovergestelde beweren te betrekken bij een hernieuwde beoordeling? Hoe beoordeelt u de verklaring van ICRC medewerker Silviana Bonadei dat er op 8 mei geen sprake was van het beëindigen van de onderhandelingen over vrijlating van de gijzelaars en de afspraak dat het ICRC op 9 mei zou terugkeren om deze onderhandelingen te hervatten? Hoe verhoudt zich deze verklaring met uw antwoord op eerder gestelde kamervragen en de verklaring van ambassadeur Brouwer over deze kwestie dat het Rode Kruis op 8 mei had besloten dat verdere bemiddeling zinloos was? VPRO Argos, Radio 1, 5 november 1999 (11.00–12.00 uur) De Australische documentaire «Blood on the Cross» van Mark Davis (transscript op www.abc.net.au/4corner/stories) Persbericht ICRC, Geneve, 27 augustus 1999 Aanhangsel Handelingen, nr. 358, Vergaderjaar 1999–2000.	 	 Buitenlandse Zaken (BUZA)
 KVR10922.xml	 1999	 VVD	 Vragen over de keuze van SEP, GKN en EPZ voor uitgestelde ontmanteling van Dodewaard.	 Hebben SEP, GKN en EPZ in 1995 voor Dodewaard gekozen voor uitgesteld ontmantelen? Is van regeringswege de keus gebillijkt zodat SEP, GKN en EPZ dit traject konden gaan bewandelen? Is de keuze mede gebaseerd op het argument dat uitgesteld ontmantelen slechts f 165 miljoen zou vergen tegen direct ontmantelen f 295 miljoen? Is GKN het proces van ontmantelen en veilig insluiten begonnen met het indienen van de MER op 20 mei 1999? Had, met inachtneming van een vertraging van drie weken veroorzaakt door het verzoek om nadere informatie, op 23 juli 1999 de MER door de overheid moeten zijn beoordeeld? Waarom is deze stap in de procedure niet gezet? Is de reden hiertoe dat betrokken ministers nog een besluit moeten nemen over direct ontmantelen of uitgesteld ontmantelen, en zo ja, in hoeverre strookt dat dan met het billijken van het uitgesteld ontmantelen in 1995? Is het waar, dat als per 15 januari 2000 geen vergunning is verleend, dit neerkomt op een fictieve weigering, en, zo ja, hoe verloopt dan de verdere procedure om de ontmanteling te voltooien op het voornoemd tijdstip? Kunt u, gezien de urgentie, deze vragen voor 15 december 1999 beantwoorden?	 Ja. In 1995 is onder verantwoordelijkheid van Sep, GKN en EPZ het rapport «Buitenbedrijfstelling en Ontmanteling van de Kernenergiecentrales te Borssele en Dodewaard» verschenen. De conclusie van dit rapport is dat er met name financiële redenen zijn om uit te gaan van een uitgestelde ontmanteling na een wachttijd van 40 jaar. Op ambtelijk niveau is in 1995 op verzoek van Sep meegedeeld dat de keuze van Sep voor uitgestelde ontmanteling vooralsnog in algemene zin gebillijkt kon worden met inachtneming van de nodige kanttekeningen. Deze hadden met name betrekking op het feit dat er op het gebied van buitenbedrijfstelling en ontmanteling nog geen overheidsbeleid was geformuleerd en dat toekomstige ontwikkelingen en veranderende inzichten tot een wijziging van de gekozen strategie zouden kunnen leiden. Aan de hand van specifieke plannen voor de kerncentrale Dodewaard zal de voorgenomen strategie worden beoordeeld. In dit kader verwijs ik tevens naar de antwoorden op de vragen van het lid M.B. Vos van 1 april 1997 (Aanhangsel Handelingen nr. 1211, vergaderjaar 1996–1997) betreffende het ontmantelen van kerncentrales. Ja. GKN heeft op 20 mei 1999 een aanvraag krachtens de Kernenergiewet ingediend om een vergunning voor het buitenbedrijfstellen en in een toestand van een veilige insluiting brengen van de kernenergiecentrale Dodewaard en voor het aansluitend ingaan van een wachttijd van 40 jaar voorafgaande aan de definitieve ontmanteling. Bij deze aanvraag is tevens een Milieu-effectrapport (MER) gevoegd. Voor de beoordeling van het MER in het kader van de ontvankelijkheid, is conform art. 7:18 Wet milieubeheer een termijn van 6 weken gegeven. Binnen deze termijn is door het bevoegd gezag niet vastgesteld dat het MER niet aan de daaraan te stellen vereisten voldeed en is het MER dientengevolge impliciet aanvaard. Verder is in verband met de bijbehorende vergunningsaanvraag op 13 juli 1999 aan GKN nadere informatie gevraagd welke op 13 augustus 1999 is ontvangen. Thans vindt tussen de betrokken Ministers nog overleg plaats over het vervolg van de vergunningsprocedure. Hierbij staat centraal de vraag in hoeverre de door GKN voorgestane uitgestelde ontmanteling de meest wenselijke variant is of dat de keuze voor directe ontmanteling gemaakt zou moeten worden. Na uitkomst van dit overleg zal met GKN het vervolg van de procedure worden afgestemd. Mede gelet op het antwoord op vraag 2 zijn er geen afspraken die een dergelijke benadering in de weg staan. Op 24 januari 2000 is de wettelijk gegeven beslistermijn verstreken en is bij het ontbreken van een besluit op de aanvraag sprake van een fictieve weigering. Niets staat echter in de weg om dit besluit daarna alsnog te nemen. Omdat elke vorm van ontmanteling – hetzij een directe, hetzij een uitgestelde inclusief het gereed maken van de veilige insluiting – eerst kan aanvangen na afvoer van de thans nog aanwezige splijtstof en de afvoer daarvan naar verwachting niet voor eind 2001 zal zijn voltooid, behoeft een vertraging in de behandeling van de aanvraag en de beslissing daarop niet van invloed te zijn op het verloop van de ontmanteling. De door U gevraagde datum van beantwoording is overschreden vanwege de duur van het interdepartementaal overleg.	 Volkshuisvesting, Ruimtelijke Ordening en Milieubeheer
 KVR10923.xml	 1999	 SP	 Vragen over het telen van voedingsgewassen en het houden van Schotse Hooglanders op vervuilde grond in de Broekpolder, naar aanleiding van het bericht ''Natuurromantiek in vervuilde Broekpolder'' in MilieuActief van december 1999.	 Bent u bekend met het bericht «Natuurromantiek in vervuilde Broekpolder» in MilieuActief van december 1999 ? Klopt het dat er inderdaad een akkerbouwer een gedeelte van de verontreinigde polder in pacht heeft om voedingsgewassen te telen? Bent u niet van mening dat de grond in de Broekpolder van Vlaardingen dermate vervuild is, dat het niet alleen onverantwoord is om Hooglanders te houden , maar ook het telen van voedingsgewassen niet verantwoord is? Bent u bereid om contact op te nemen met de gemeente Vlaardingen om gezamenlijk met de gemeente en de betreffende akkerbouwer tot een oplossing te komen om het verder telen van voedingsgewassen te stoppen? Zie bijlage, onderhands aan de minister toegezonden Zie uw antwoorden dd. 25 augustus naar aanleiding van vragen dd., 1 mei 1999	 	 Landbouw, Natuurbeheer en Visserij
 KVR10924.xml	 2000	 SP	 Vragen naar aanleiding van het bericht dat vlees van duizenden koeien met onbekende ziekten in de voedselketen terecht is gekomen.	 Is het bericht waar dat vlees van duizenden koeien met onbekende ziekten in de voedselketen terecht is gekomen? Zo ja, welke risico houdt dat in voor de volksgezondheid? Bent u bereid dit te onderzoeken en zo nodig maatregelen te treffen? Dient de Rijksdienst voor de Keuring van Vee en Vlees (RVV) uit te gaan van het voorzorgprincipe waarbij dieren uit zieke bestanden moeten worden afgekeurd tenzij kan worden aangetoond dat het vlees niet schadelijk is voor de volksgezondheid? Zo ja, hoe vaak is dit de afgelopen jaren gebeurd? Hoort er door de keuringsartsen gekeken te worden naar de herkomst van het te slachten dier en de reden waarom het dier naar het slachthuis wordt gebracht? Zo ja, gebeurt dit ook? Zo ja, hoe? Zo nee, waarom niet? Dienen de keuringsartsen bij de keuring van de zogenaamde «slijters» aan te tonen aan welke ziekte de dieren lijden en hebben geleden en dienen de beesten vernietigd te worden indien de betreffende ziekte niet kan worden vastgesteld? Zo ja, gebeurt dit ook? Zo nee, waarom niet? Dienen de keuringsartsen bij de te slachten dieren die verdacht worden van een slechte gezondheid te controleren op ziekten die schadelijk kunnen zijn voor de gezondheid voor de mens en op welke wijze gebeurt dit? Zo ja, is dit hier gebeurd? Zo nee, waarom niet? Kunt u garanderen dat de richtlijnen voldoende zijn om risico’s voor de volksgezondheid te vermijden? Zo nee, bent u bereid deze richtlijnen aan te passen? Worden de richtlijnen voldoende toegepast? Zo nee, liggen de oorzaken hiervan in overbelasting van de RVV en/of een tekort aan dierenartsen? Zo ja, wat gaat u hieraan doen?	 Nee, dit bericht is onjuist. Dit bericht refereert aan de problematiek rond de slijtende koeien, ook wel slijters genoemd. Deze dieren vertonen als gemeenschappelijk symptoom chronische vermagering. Dit op zich is geen ziekte, al kunnen slijters ziektesymptomen vertonen. Wordt bij de vleeskeuring ziekte geconstateerd of vermoed, dan wordt het dier in uitgebreid onderzoek genomen dan wel vòòr de slacht reeds afgekeurd. Het wetenschappelijk onderzoek door het ID-DLO naar de oorzaken van slijtende koeien, is, zoals vermeld in onze brief van 18 juni jl., in volle gang. Een tussenrapportage zal over enkele maanden beschikbaar zijn. De RVV voert de vleeskeuring uit op grond van de Vleeskeuringswet en de Veewet. Deze vleeskeuring richt zich op het individuele dier, waarbij het dier in principe wordt goedgekeurd tenzij aandoeningen zoals gedefinieerd in genoemde wetten worden vastgesteld. Deze wetten kennen echter een bepaling op grond waarvan de keuringsdierenarts tot afkeuring kan overgaan indien bij de keuring wordt vastgesteld dat het vlees is aangetast en daardoor ongeschikt is voor consumptie, zonder dat de aard van de aandoening is vastgesteld. Deze bepaling wordt gewoon toegepast. De RVV controleert in de slachterij of de aangeboden runderen geoormerkt zijn conform de I&R-verordening. De huidige keuringsmethodiek op basis van EU-recht voorziet echter niet in een controle op de reden van slacht. Overigens dient de veehouder dieren die ziek zijn aan te bieden op een bijzondere slachtplaats, zodat bij de keuring rekening gehouden kan worden met de door de veehouder aangeleverde informatie. Nederland heeft in Brussel de afgelopen jaren gepleit voor een modernisering van de vleeskeuring, waarbij informatie van de boerderij standaard wordt betrokken bij de keuringsbeslissing. De Europese Commissie lijkt inmiddels de wenselijkheid van een dergelijke aanpassing van de vleeskeuring in te zien. Deze modernisering is echter nog niet doorgevoerd. De keuringsdierenartsen dienen alle dieren na het slachten bij vermoeden van ziekte in uitgebreid onderzoek te nemen, waarbij o.a. bacteriologisch onderzoek wordt uitgevoerd, gezocht wordt naar residuen van diergeneesmiddelen, en de smaak, geur en zuurtegraad van het vlees worden onderzocht. Indien tijdens dit uitgebreid onderzoek een aandoening wordt vastgesteld die het vlees ongeschikt maakt voor consumptie, wordt het afgekeurd. Zoals in vraag 2 gesteld gebeurt dit ook indien de precieze aard van de aandoening niet is vastgesteld. De huidige systematiek van vleeskeuring biedt voldoende waarborgen voor de volksgezondheid. Zoals gesteld in antwoord op vraag 3 wordt gestreefd naar modernisering van de vleeskeuring. De RVV voert regelmatig interne inspecties uit om toe te zien op de correcte naleving van de instructies. Daarnaast voert de Inspectie Gezondheidsbescherming, Waren en Veterinaire Zaken inspecties uit in het kader van het additionele toezicht op de RVV. Op grond hiervan kan worden gesteld dat de instructies over het algemeen voldoende worden toegepast. De RVV heeft op dit moment minder keuringsdierenartsen in dienst dan de Europese norm voorschrijft. Met de Europese Commissie is een actieprogramma afgesproken om het aantal dierenartsen zo snel mogelijk op het Europese niveau te brengen.	 Landbouw, Natuurbeheer en Visserij Volksgezondheid, Welzijn en Sport
 KVR10925.xml	 1999	 GroenLinks	 Vragen naar aanleiding van een bericht in de Volkskrant van 28 december 1999 over het overleg dat staatssecretaris Adelmund (OCW) heeft gehad met de werkgevers- en werknemersorganisaties in het onderwijs over de problemen in het studiehuis (tweede fase voortgezet onderwijs).	 Is het bericht in de Volkskrant van heden juist dat u overleg heeft gepleegd met de werkgevers- en werknemers-organisaties in het onderwijs over de problemen in het studiehuis (tweede fase voortgezet onderwijs)? Was dit overleg gericht op de uitwerking en de toepassing van de door u op donderdag 16 december jl. aan de Kamer voorgelegde regeling of op het zoeken naar andere oplossingen? Indien het treffen van nieuwe maatregelen de inzet is van dat overleg, deelt u dan de opvatting dat dit haaks staat op de afspraak van de Kamer inzake van dit onderwerp? Bent u bereid om het resultaat van dit overleg zo snel als mogelijk aan de Kamer mede te delen?	 Ja, dat is juist. Zie mijn brief aan de Kamer van 14 januari. Het betrof open en reëel overleg. In het overleg bleek over drie van de vijf eerder voorgelegde maatregelen brede overeenstemming. Ik heb in beschouwing genomen dat twee van de eerder voorgelegde en geaccordeerde maatregelen tot uitvoeringsproblemen in de school kunnen leiden, waardoor het beoogde effect, terugdringen van de overladenheid, niet bereikt zou worden. Daarom heb ik de maatregel ten aanzien van ANW en de «deeltalen» aangepast. Ja, dat heb ik inmiddels gedaan.	 Onderwijs, Cultuur en Wetenschappen
 KVR10926.xml	 1999	 SP	 Vragen naar aanleiding van het bericht in Metro van 26 november 1999 over het onderzoek dat in opdracht van Horeca Nederland is uitgevoerd naar groeperingen die voor overlast zorgen in de discotheken.	 Kent u het onderzoek dat in opdracht van Horeca Nederland is uitgevoerd naar groeperingen die voor overlast zorgen in de discotheken? Wat is uw reactie op dit onderzoek? Is het u bekend op welke schaal allochtonen vanwege hun afkomst worden geweigerd door discotheken in Nederland? Zo neen, bent u bereid dit te onderzoeken? Vindt u het aanvaardbaar dat discotheken allochtonen weigeren? Zo neen, wat gaat u hiertegen ondernemen? Deelt u de mening dat er hier sprake is van discriminatie? Wordt hier in strijd gehandeld met artikel 1 van de Grondwet? Zo ja, wat gaat u hiertegen ondernemen? Metro, 26 november 1999	 Neen, slechts door berichtgeving in de pers heb ik hiervan kennisgenomen. Vervolgens heb ik naar aanleiding van uw vraag navraag laten doen bij het Koninklijk Verbond van Ondernemers in het Horeca- en Aanverwante bedrijf «Horeca Nederland». Hieruit blijkt, dat het bedoelde onderzoeksrapport nog niet openbaar is. Navraag bij Horeca Nederland leert, dat het onderzoek medio 1999 is uitgevoerd in opdracht van de sector Discotheek- en Zaalbedrijven van Horeca Nederland. Het betreft een verkennend onderzoek naar ongewenst gedrag van risicogroeperingen in discotheken, zoals dat vanuit de invalshoek van de ondernemer wordt ervaren. De rapportage over het bedoelde onderzoek is in november 1999 afgerond, maar is nog niet gepubliceerd. Ik acht het een goede zaak dat de horecabranche zich buigt over problemen die samenhangen met overlast in discotheken en naar aanleiding van deze problemen een onderzoek instelt. Dit sluit ook aan op de benadering van deze problematiek die in het Integraal Veiligheidsprogramma, in overleg met de horecabranche, is gekozen. Het ligt echter voor de hand dat de horecabranche de gelegenheid krijgt eerst zelf een reactie op het onderzoek te geven en eventuele maatregelen voor te stellen, alvorens ik mij daarover uitspreek. Landelijk zijn er geen onderzoekscijfers bekend inzake weigering door discotheken van etnische minderheden vanwege hun afkomst. Wel kunnen gegevens uit het registratiesysteem van de Landelijke Vereniging van anti-discriminatiebureaus enige indicatie geven. Uit dit systeem blijkt dat bij een negental anti-discriminatiebureaus in grote gemeenten in 1998 en 1999 bij elkaar ruim 200 klachten zijn gemeld van discriminatie in de horecabranche. Indien de toegang wordt geweigerd uitsluitend op grond van ras is er sprake van discriminatie en wordt er gehandeld in strijd met artikel 1 van de Grondwet. Dit is als zodanig strafbaar gesteld. Of in een situatie sprake is van een strafbaar feit, hangt steeds af van de concrete feiten en omstandigheden van het geval. Het ontstaan van vooroordelen, discriminatie en racisme dient in eerste instantie via preventie te worden aangepakt. Indien zich echter voorvallen voordoen die racistisch of discriminerend van aard zijn, dan moet daar direct tegen worden opgetreden. Dit is ook de strekking van het OM-beleid, zoals vastgelegd in de Aanwijzing Discriminatie, in werking getreden op 1 april 1999. Naar mijn mening biedt de bestaande wet- en regelgeving hiertoe voldoende instrumenten. In geval van structurele vormen van discriminatie heeft het kabinet overigens het voornemen, zoals aangekondigd in het regeerakkoord, een wetsvoorstel in te dienen ter verhoging van de strafmaat. Het is van groot belang dat burgers bekend zijn met de wegen die voor hen openstaan om voorvallen met een racistisch of discriminerend karakter te melden. In de nota «Kansen krijgen, kansen pakken» van de Minister voor Grote Steden- en Integratiebeleid is dan ook aangekondigd, dat het kabinet wil laten onderzoeken wat de mogelijkheden zijn van een regionaal gespreid, landelijk dekkend netwerk van anti-discriminatiebureaus, die zouden moeten voorzien in de behoefte van burgers aan een eerstelijnsvoorziening voor de bemiddeling bij en de afdoening van klachten wegens discriminatie (onder meer op grond van ras). Integraal Veiligheidsprogramma, TK 1998/99, 26 604 Nota «Kansen krijgen, kansen pakken», kamerstuk 26 333, nr. 2	 Justitie
 KVR10927.xml	 1999	 CDA	 Vragen naar aanleiding van het ANP-bericht van 9 december 1999 dat de gemeente Gouda vakantiegeld wil gaan verstrekken aan asielzoekers die in afwachting van een beslissing over hun asielverzoek al drie jaren in Gouda verblijven.	 Hebt u kennisgenomen van het bericht dat de gemeente Gouda vakantiegeld wil gaan verstrekken aan asielzoekers die in afwachting van een beslissing over hun asielverzoek al drie jaren in Gouda verblijven? Wat is uw oordeel over deze actie, gegeven het feit dat het hier een artikel-12-gemeente betreft? Wat is uw oordeel over de opvatting van de gemeente Gouda dat deze groep asielzoekers veel te lang met een schamele vergoeding in de procedure zit en over het signaal dat de gemeente met haar actie wil afgeven aan de Immigratie en Naturalisatiedienst? Zijn er andere gemeenten die dergelijke acties hebben ondernomen of zullen ondernemen? Zo ja, acht u dergelijke acties op hun plaats, gezien de rechtsongelijkheid die daardoor voor asielzoekers kan ontstaan? ANP-bericht, 9 december 1999	 Ja. Het College van burgemeester en wethouders van de gemeente Gouda heeft besloten tot een eenmalige uitkering aan houders van een voorwaardelijke vergunning tot verblijf (VVTV’ers) en asielzoekers in procedure in wier zorg wordt voorzien op grond van de Zorgwet VVTV respectievelijk de Regeling Opvang Asielzoekers (ROA). Ten behoeve van de uitvoering van de Zorgwet VVTV en de Regeling Opvang Asielzoekers ontvangen gemeenten van rijkswege een specifieke uitkering. Het staat het College van burgemeester en wethouders vrij om ten laste van deze specifieke uitkering, binnen de doelstellingen ervan en binnen het kader van het gemeentelijke armoede- en minimabeleid, zorg te dragen voor de vergoeding van de – naar het oordeel van het College noodzakelijke – buitengewone kosten van de VVTV’er of asielzoeker. Aangezien het hier gaat om geoormerkte gelden doet de artikel 12-status van de gemeente daar niets aan af. Het College van burgemeester en wethouders van de gemeente Gouda is niet van mening dat de groep VVTV’ers en asielzoekers veel te lang met een schamele vergoeding in de procedure zit en heeft met het besluit tot de betaling van een eenmalige uitkering geen signaal willen afgeven aan de Immigratie- en Naturalisatiedienst, zoals in vraag 3 is gesuggereerd. Nee, voor zover mij bekend zijn er geen andere gemeenten die dergelijke acties hebben ondernomen of zullen ondernemen.	 Justitie
 KVR10928.xml	 1999	 VVD	 Vragen naar aanleiding van het beleid van een eenheid van de belastingdienst inhoudende dat een boete wegens het niet tijdig op aangifte voldoen van kapitaalsbelasting eerst wordt opgelegd indien na aanmaning niet binnen de in die aanmaning gestelde termijn alsnog is betaald.	 Bent u bekend met het beleid van een eenheid van de belastingdienst inhoudende dat een boete wegens het niet tijdig op aangifte voldoen van kapitaalsbelasting eerst wordt opgelegd indien na aanmaning niet binnen de in die aanmaning gestelde termijn alsnog is betaald? Is dit beleid ook bij andere eenheden van de belastingdienst bekend, en is het ook richtinggevend voor die andere eenheden? Bent u van oordeel dat in dit geval sprake is van beleid in de zin van het besluit van 21 juli 1995, BNB 1998/90, zodat dit alleen door of namens u vastgesteld had mogen worden? Zie Hof Den Haag, 3 juni 1999, nr. BK-98/03468	 Ik heb kennis genomen van de uitspraak van het Hof Den Haag van 3 juni 1999, nr. BK-98/03468. De in deze uitspraak weergegeven handelwijze vloeit voort uit een al jaren lang bestaande interne instructie aan de Belastingdienst. Het betreft hier de Instructie Registratie en Belastingen van rechtsverkeer, vastgesteld bij beschikking van 30 september 1971 door de staatssecretaris van Financiën, inzake de bij heffing en afdracht van deze belastingen in acht te nemen (administratieve) procedures. Ingevolge deze Instructie zenden de inspecteurs der Registratie en successie op de vijfde werkdag volgende op de dag waarop de aangifte voor de heffing van overdrachts- en kapitaalsbelastingen uiterlijk had moeten zijn gedaan een waarschuwing. Deze werkwijze berust op de overweging dat bij deze heffingen niet de belastingplichtige maar de notaris veelal is belast met de zorg voor de aangifte en de afdracht van deze belastingen. Teneinde de betalingen soepel te laten verlopen zijn veel notarissen met de competente eenheid van de Belastingdienst een rekening-courantverhouding aangegaan. Met het verzenden van een waarschuwing wordt beoogd om mogelijke vergissingen die kunnen ontstaan in de bij- en afboekingen van deze rekening-courant in relatie met de ter registratie aangeboden akten (en de daaruit mogelijk voortvloeiende (interpretatie)verschillen tussen gestorte en verschuldigde bedragen) niet onmiddellijk te laten resulteren in het opleggen van naheffingsaanslagen (eventueel met boeten). De Instructie kan op dit punt worden beschouwd als een vorm van coulance op maat. Dit neemt niet weg dat in situaties waar het niet gaat om de oprichting van een vennootschap of een formele bijplaatsing van kapitaal een naheffingsaanslag met boete wordt (respectievelijk kan worden) opgelegd. De competentie met betrekking tot de heffing van deze belastingen is met ingang van 1 oktober 1999 overgegaan van de eenheden Registratie en successie naar de eenheden (Grote) Ondernemingen. Thans worden, in overleg met het notariaat, de organisatorische wijzigingen die deze competentieoverdracht met zich brengt, in kaart gebracht. Naar het zich laat aanzien zal het verzenden van een waarschuwing in de toekomst achterwege worden gelaten.	 Financiën
 KVR1093.xml	 1995	 GroenLinks	 Betreft vragen over het rapport van prof. Iserman	 Kent u het rapport van Prof. Isermann over de geluidshinder op Schiphol, dat in opdracht van de gemeente Amsterdam is uitgevoerd? Ligt op plaatsen rond Schiphol waar sprake is van een geluidshinder van 35 kosten eenheden, de ware geluidshinder op minstens 37,7 KE? Wat is uw oordeel over de oorzaak die Prof. Isermann aangeeft inzake de RLD-cijfers betreffende de geluidsoverlast en de werkelijkheid? Bent u bereid uw berekeningsmethodiek aan te passen? Zo neen, waarom niet? Zal dit niet betekenen dat de huidige 35 KE-contour een onjuist beeld geeft van het aantal zeer ernstig gehinderde woningen en dat dit aanmerkelijk hoger uitkomt dan de 12 600 die in de officie¨le stukken tot nu tot staan vermeld? Wilt u bevorderen, dat ook de Kamer kan beschikken over het genoemde rapport? Wilt u over het hele rapport een kabinetsreactie aan de Kamer doen toekomen?	 Het rapport van dr. Isermann is nog niet uitgebracht. De gegevens die in de pers worden geciteerd komen uit een onvolledig concept dat besproken is in de begeleidingscommissie van het onderzoek waarin naast de gemeente Amsterdam ook andere instanties als het Directoraat-Generaal Rijksluchtvaartdienst, de NV Luchthaven Schiphol en TNO/TPD zitting hebben. Naar mijn informatie zal het concept-rapport nog aangevuld en eventueel bijgesteld worden. De gemeente Amsterdam zal na ontvangst van de onderzoeksresultaten in eerste instantie haar standpunt ter zake moeten bepalen. Een Kabinetsreactie op een uitgelekt onvolledig concept van een rapport dat nog uitgebracht moet worden aan de gemeente Amsterdam lijkt mij nu weinig opportuun. Indien de gemeente Amsterdam het rapport aan mij aanbiedt, dan zal ik mij daarop beraden en mijn standpunt daarover aan uw Kamer kenbaar maken.	 Verkeer en Waterstaat
 KVR10930.xml	 1999	 CDA	 	 Waarom is een Somalische vreemdeling niet in bewaring gebleven, dan wel in een andere opvangvoorziening opgenomen? Deelt u de mening dat het onacceptabel is dat een vreemdeling die de aanzegging heeft gekregen Nederland te verlaten, die besmet is met het aidsvirus en met hepatitis-B, die veroordeeld is wegens verkrachting en die wegens diefstal met geweld en vrijheidsberoving, en die daarenboven psychotisch is, vrij kan blijven rondlopen? Hoe beoordeelt u dergelijke gevallen tegen de achtergrond van de bij de bespreking van het terugkeerbeleid aangenomen motie, waarin het kabinet wordt gevraagd «te bewerkstelligen dat criminele illegalen na hun aanhouding worden vervolgd en bestraft, waarna zij ongewenst dienen te worden verklaard en in het verlengde daarvan vastgehouden totdat verwijdering uit ons land kan plaatsvinden»? Is het waar dat ook vreemdelingen die een potentieel gevaar betekenen voor de volksgezondheid of de openbare orde niet in vreemdelingenbewaring kunnen worden gehouden als er geen reëel uitzicht op uitzetting bestaat? Zo ja, acht u dit een acceptabele situatie? Zo neen, wat gaat u hieraan doen? Om hoeveel gevallen gaat het jaarlijks? Zijn er andere en voldoende opvangvoorzieningen waarin dergelijke vreemdelingen kunnen worden geplaatst? Zo ja, in welke en in hoeveel gevallen wordt daarvan gebruikt gemaakt? Zijn die mogelijkheden voldoende? Hoe reëel acht u het risico dat ten gevolge van de Koppelingswet het aantal van dergelijke gevallen zal toenemen? Wilt u bevorderen dat de betreffende vreemdeling alsnog in bewaring wordt gesteld, dan wel in een andere vorm van opvang? Trouw, 19 en, 20 november 1999 Kamerstuk 19 637, nr. 464	 Onder de huidige wetgeving en jurisprudentie is vreemdelingenbewaring slechts mogelijk indien, afgezien van andere eisen die daaraan worden gesteld, de verwijdering van de desbetreffende vreemdeling binnen afzienbare tijd is te bewerkstelligen. Conform vaste jurisprudentie (Rechtseenheidskamer Vreemdelingenzaken, Awb 97/4847 VRWET,, 21 augustus 1997) is de termijn die een vreemdeling in vreemdelingenbewaring kan doorbrengen ongeveer zes maanden. Verwijdering naar Somalië is mogelijk maar ligt in de praktijk gecompliceerd en vergt in een individueel geval dusdanige inspanningen dat in dit geval op voorhand moest worden aangenomen dat betrokkene niet binnen een acceptabele termijn kon worden verwijderd. Dit laat onverlet dat op betrokkene de verantwoordelijkheid rust om Nederland te verlaten. Indien betrokkene in Nederland wordt aangetroffen, kan hij door het Openbaar Ministerie worden vervolgd op grond van overtreding van het bepaalde in artikel 197 Wetboek van Strafrecht (een vreemdeling die in Nederland verblijft, terwijl hij weet of ernstige reden heeft te vermoeden, dat hij op grond van een wettelijk voorschrift tot ongewenst vreemdeling is verklaard, wordt gestraft met een gevangenisstraf van ten hoogste zes maanden of geldboete van de derde categorie). Betrokkene is hiertoe opgenomen in het internationale signaleringssysteem (SIS). De door de Tweede Kamer aangenomen motie waarin wordt gevraagd «te bewerkstelligen dat criminele illegalen na hun aanhouding worden vervolgd en bestraft, waarna zij ongewenst dienen te worden verklaard en in het verlengde daarvan vastgehouden totdat verwijdering uit ons land kan plaatsvinden» heeft de regering nog in beraad. Tot die tijd acht ik het voorbarig om uitspraken te doen aangaande deze motie in samenhang met individuele zaken. Vreemdelingenbewaring is een maatregel die ten doel heeft de verwijdering van de betreffende vreemdeling te effectueren. Indien er geen reëel uitzicht bestaat op de verwijdering van een vreemdeling, binnen de termijnen als eerdergenoemd, dient de bewaring te worden opgeheven. Ik teken hierbij overigens aan dat de enkele mogelijkheid dat een vreemdeling een gevaar oplevert voor de openbare orde of de volksgezondheid nimmer een argument kan zijn om over te gaan tot inbewaringstelling op grond van de Vreemdelingenwet. Over het aantal vreemdelingen die een potentieel gevaar betekenen voor de volksgezondheid of de openbare orde die vrij rondlopen is geen uitspraak te doen. Het administratieve systeem waarin bewaringen worden geregistreerd (VAS) genereert geen specifieke informatie over de opheffingen van vreemdelingenbewaring waarbij strafrechtelijke en medische aspecten aan de orde zijn. Er zijn mij geen aanwijzingen bekend dat het gaat om meer dan een zeer klein aantal. Met betrekking tot andere voorzieningen waarin dergelijke vreemdelingen geplaatst kunnen worden, geldt het volgende. Plaatsing in een asielzoekerscentrum is niet aan de orde nu de betrokken vreemdeling is uitgeprocedeerd en op grond van de door hem gepleegde strafbare feiten tot ongewenst vreemdeling is verklaard. Plaatsing van een dergelijke vreemdeling zou in strijd zijn met de Regeling verstrekkingen asielzoekers (artikel 1 RVA). Een vreemdeling die wordt veroordeeld wegens het begaan van strafbare feiten dient de hem door de rechter opgelegde straf te ondergaan, voor het langer in detentie houden vanwege een mogelijk gevaar voor de openbare orde of volksgezondheid is geen wettelijke basis. Iemand die een gevaar vormt voor zichzelf en/of zijn omgeving vanwege een geestelijke stoornis valt binnen de criteria van de Wet buitengewone opneming in psychiatrische ziekenhuizen (bopz). Echter, onvrijwillige opneming eindigt, in casu, indien de betrokken vreemdeling door geregeld medicijngebruik niet langer een gevaar vormt voor zichzelf en/of de omgeving. Dit risico acht ik niet reëel. Ook onder de wetgeving die gold voorafgaand aan de Koppelingswet zou betrokkene door zijn ongewenstverklaring niet in aanmerking zijn gekomen voor de opvang zoals die hiervoor is geschetst. Daarenboven staat de Koppelingswet het verlenen van medisch noodzakelijke zorg niet in weg. Uit de beantwoording van de vragen 1, 2 en 4 volgt dat ik geen mogelijkheden zie om betrokkene in vreemdelingenbewaring te stellen. Voor strafrechtelijke detentie zij verwezen naar hetgeen hierover is opgenomen onder de beantwoording van de vragen 1 en 2.	 Justitie
 KVR10931.xml	 2000	 SP	 Vragen naar aanleiding van het antwoord van de minister-president op eerdere vragen over de uitzending van Reporter over de Lockheed affaire (Aanh. Hand. II, 1999-2000, nr. 467).	 Erkent u dat de uitzending van Reporter van 14 december jl., los van de vraag of dit in uw ogen terecht of onterecht is, bij sommige mensen twijfel heeft opgeroepen over sommige vaststellingen en/of conclusies van de commissie Donner? Is het niet gewenst om deze twijfel weg te nemen door een nader onderzoek? Zo nee, waarom niet? Wat verzet zich tegen een nader onderzoek? Bent u bereid het verslag van het verhoor van Bixby Smith, de advocaat van Lockheed, door de commissie Donner alsmede de tekst van het schriftelijk rapport van Bixby Smith aan de directeur van Lockheed waarin hij verslag doet van wat hij met prins Bernhard op Soestdijk besproken heeft en dat de commissie Donner heeft ingezien , in te zien in het Rijksarchief en de Kamer te informeren over de inhoud van beide documenten? Zo nee, waarom niet? Waarom zou met alleen het inzien van dit verslag van Bixby Smith de integriteit van de bevindingen van de commissie Donner in twijfel worden getrokken? Zou u niet juist door dit document wel in te zien en de Kamer hierover te informeren, twijfel, die u niet heeft, maar anderen, zoals vragenstelster wel, kunnen wegnemen op dit punt? Als u geen twijfel heeft over de integriteit van de commissie, en de commissie volgens u het werk op onberispelijke en buitengewoon consciëntieuze wijze vervuld heeft, wat is dan het bezwaar tegen inzage in dit document? Als u niet bereid bent de Kamer te informeren over de inhoud van dit document, bent u dan wel bereid zelf het betreffende document in te zien en de Kamer te informeren of de vermelding over de inhoud hiervan in het rapport van de commissie Donner volgens u adequaat, juist en voldoende is? Zijn de beweringen van de voormalige ministers Duisenberg en Vredeling, zoals gedaan in het boek «De verbeelding aan de macht», over het contact tussen premier Den Uyl en de commissie Donner ten tijde van het onderzoek juist? Is er contact geweest tussen toenmalig minister-president Den Uyl en één of meerdere van de leden van de commissie Donner in de periode tussen 9 februari en begin augustus 1976, dus voordat de commissie Donner haar conclusies opschreef? Zo ja, waarom en waarover? Wat is uw mening hierover? Is er een verzoek van de commissie Donner aan Den Uyl geweest om ook de Northrop-affaire te onderzoeken? Zo ja, waarom is dit verzoek niet door Den Uyl gehonoreerd? Hoe verhoudt dit zich tot de bewering van voormalig minister van Defensie Vredeling dat prins Bernhard ooit een persoonlijke ontmoeting tussen hem en de baas van Northrop, dhr. Jones heeft geregeld op Soestdijk? Deelt u de mening dat een staatscommissie onafhankelijk dient te zijn? Kunt een definitie geven van de onafhankelijkheid van een staatscommissie? Bent u van mening dat de commissie Donner aan deze definitie voldeed? Zo ja, waarom? Is het waar dat secretaris-generaal Geelhoed een brief heeft gestuurd naar ex-bewindslieden waarin staat dat zij geen mededelingen mogen doen over het verhandelde in het kabinet destijds? Zo ja, waarom is deze brief verstuurd? Bent u bereid de Kamer deze brief te doen toekomen? Zo nee, waarom niet? Deze vragen worden gesteld naar aanleiding van het antwoord van de minister-president op eerdere vragen over hetzelfde onderwerp, Aanhangsel Handelingen 1999–2000, nr. 467 Rapport van de commissie Donner, blz. 162 NOS Den Haag Vandaag, 17 december 1999 Bootsma, P. en W. Breedveld, «De verbeelding aan de macht. Het kabinet Den Uyl 1973–1977». Den Haag 1999	 Het in de betreffende uitzending naar voren gebrachte geeft geen aanleiding voor een nader onderzoek. In antwoord op eerdere vragen gaf ik dat reeds aan. De vraag of in een uitzending gedane suggesties bij sommige mensen wellicht twijfel zouden kunnen doen rijzen is geen op zichzelf staande rechtvaardiging om een nader onderzoek in te stellen. De wijze waarop de Commissie van Drie in haar rapport haar betoog staaft doet mij niet twijfelen aan de vraag of de Commissie een correct gebruik heeft gemaakt van de documenten waarnaar wordt verwezen. De Commissie heeft destijds duidelijke afspraken gemaakt omtrent het ter inzage geven van documenten en gegevens om over die informatie te kunnen beschikken. De regering heeft destijds deze werkwijze als juist en noodzakelijk beoordeeld. Ik zie geen aanleiding daarvan nu af te wijken. Er zijn tijdens het werk van de Commissie van Drie enkele contacten geweest tussen de toenmalige minister-president Den Uyl en een of meerdere leden van de Commissie van Drie. De inhoud van deze contacten heeft zich strikt beperkt tot de procedurele voortgang van de werkzaamheden van de Commissie. Neen. Een staatscommissie dient inderdaad onafhankelijk te zijn binnen haar taakopdracht. De Commissie van Drie voldeed daaraan. Ik mag voorts verwijzen naar het antwoord op de vragen 9 en 10. Ja. De secretaris-generaal van het ministerie van Algemene Zaken heeft in een brief de oud-ministers van het kabinet Den Uyl herinnerd aan hun geheimhoudingsplicht in verband met hetgeen in de ministerraad is besproken. Aanleiding voor het schrijven van deze brief lag in een gebleken vergrote mediabelangstelling voor de Lockheed-zaak. De zakelijke inhoud van de brief heb ik hiermee weergegeven.	 Algemene Zaken
 KVR10933.xml	 1999	 PvdA	 	 Klopt het dat begin oktober in Italië Giancarlo Paretti en Florio Fiorini zijn aangehouden in verband met het verzoek van de Verenigde Staten van Amerika om hun uitlevering vanwege verdenking van oplichting, vervalsing, meineed en verduistering van leningen, die hen indertijd verstrekt werden door de voormalige Credit Lyonnais Bank Nederland? Is het waar dat in verband met deze zaak de Franse bank Credit Lyonnais een akkoord heeft gesloten met de Amerikaanse justitie, waarbij door die bank bij wijze van schikking een bedrag van 4 miljoen $ is betaald en waarbij is erkend dat door een ex-bestuurder van de CLBN en 2 voormalige bankiers van de Nederlandse dochter van de CLBN «objecten van waarde» zijn geaccepteerd? Klopt het bericht dat De Nederlandsche Bank heeft geweigerd aan de Amerikaanse justitiële autoriteiten informatie te verschaffen? Zo ja, deelt u het standpunt dat die houding geen constructieve bijdrage levert aan het internationale rechtshulpverkeer? Klopt het bericht dat in verband met deze zaak een of meer verzoeken tot rechtshulp bij de Nederlandse regering zijn binnengekomen? Zo ja, hoe is daarop gereageerd? Zou in verband met deze zaak sprake kunnen zijn van strafbare feiten gepleegd in Nederland? Zo ja, is daarnaar een strafrechtelijk onderzoek ingesteld en wat heeft dit opgeleverd? Zo nee, waarom niet? Is naar uw oordeel indertijd door De Nederlandsche Bank op de activiteiten van de CLBN voldoende toezicht gehouden? De Volkskrant, 18 oktober 1999 NRC/Handelsblad, 12 oktober 1999	 Ik heb kennisgenomen van de inhoud van de krantenartikelen waarnaar door u wordt verwezen. Ik stel vast dat hetgeen daarin wordt beschreven in eerste instantie een aangelegenheid betreft tussen de Amerikaanse en Franse autoriteiten. Voorzover er sprake zou zijn van Nederlandse belangen, verwijs ik u naar het antwoord op vraag 5. De Amerikaanse autoriteiten hebben een viertal rechtshulpverzoeken gedaan aan de Nederlandse autoriteiten, strekkende tot het horen van getuigen en het uitleveren van stukken. De verzoeken zijn ingevolge het toepasselijke rechtshulpverdrag op de gebruikelijke wijze in behandeling genomen en aan deze verzoeken is inmiddels voor een groot gedeelte uitvoering gegeven en wordt thans ook nog uitvoering gegeven. De Amerikaanse autoriteiten hebben gevraagd, in het belang van hun onderzoek, de grootst mogelijke terughoudendheid te betrachten in het openbaar maken van zowel de aard van de verzoeken als de loop van de procedure. Gelet op de Amerikaanse opsporingsbelangen acht ik mij niet vrij om gedetailleerd op de zaak in te gaan. Derhalve volsta ik met de mededeling dat van een oncoöperatieve houding van enig bij de uitvoering van de rechtshulpverzoeken betrokken Nederlandse autoriteit mij niets is gebleken. Gelet op het feit dat het complex van handelingen waarover de rechtshulpverzoeken zich uitstrekken, onderwerp uitmaakt van het Amerikaanse onderzoek, acht het openbaar ministerie het thans niet opportuun om in Nederland een strafrechtelijk onderzoek in te stellen naar eventuele strafbare feiten. Op grond van de geheimhoudingsbepalingen in de Wet toezicht kredietwezen (Wtk 1992) is het niet mogelijk vertrouwelijke informatie te verstrekken met betrekking tot een individuele instelling. Derhalve beantwoord ik deze vraag in algemene zin. Doelstelling van het toezicht in het kader van de Wtk 1992 is het beschermen van de belangen van de crediteuren (rekeninghouders, spaarders, depositohouders e.d.) en het handhaven van het vertrouwen in de sector en van de stabiliteit van het financiële stelsel. De beschikbare instrumenten zijn er samenvattend op gericht, dat banken via eisen ten aanzien van onder andere de liquiditeit en solvabiliteit geen overmatige risico’s lopen. Dit houdt onder meer in dat De Nederlandsche Bank toezicht houdt op het kredietuitzettingsbeleid van een instelling. Het toezicht strekt zich niet uit tot activiteiten die kredietnemers vervolgens ontplooien. Zodra haar bekend wordt dat een kredietinstelling onverantwoorde risico’s neemt bij kredietuitzettingen, neemt de Bank maatregelen jegens de betreffende instelling. Op basis van de mij ter beschikking staande informatie ben ik van mening dat het toezicht van de Bank op de CLBN adequaat is geweest. Zoals ook uit de berichtgeving bekend is, heeft de Bank indertijd initiatieven genomen, die ertoe hebben geleid dat risicovolle leningen zijn overgenomen door Crédit Lyonnais Frankrijk, waardoor de positie van CLBN niet in het geding is geweest. In die periode heeft de Bank het eveneens nodig geacht om ingevolge de desbetreffende bepalingen in de verschillende Europese Bankenrichtlijnen de Franse toezichthouder te informeren.	 Justitie (JUS)
 KVR10935.xml	 2000	 GroenLinks	 Vragen over een uitspraak van het gerechtshof in Amsterdam inzake de verplichte deelname van zelfstandigen aan het ziekenfonds (bericht in Trouw, 23 december 1999), over het tijdstip van publiceren van de ministeriële regeling, en over het mogelijk voortzetten van bestaande particuliere polissen per 1 januari 2000.	 Kloppen de berichten dat de uitspraak van het gerechtshof in Amsterdam inzake de verplichte deelname van zelfstandigen aan het ziekenfonds verband houdt met het feit dat de ministeriële regeling nog niet is gepubliceerd? Klopt het dat het ministerie van Financiën heeft verzuimd de regeling tijdig te publiceren? Welke consequenties heeft deze rechterlijke uitspraak voor de overgang naar het ziekenfonds van deze groep zelfstandigen? Deelt u de mening dat de overgang naar het ziekenfonds in het licht van deze uitspraak per 1 januari 2000 niet langer haalbaar is? Deelt u de mening dat de bestaande particuliere polissen in dat geval per 1 januari 2000 voortgezet dienen te worden op basis van gelijkblijvende voorwaarden? Op welke wijze denkt u dit te verwezenlijken? Onder meer Trouw, 23 december 2000 Telegraaf, 23 december 2000	 De uitspraak van het Gerechtshof Amsterdam (en inmiddels ook van het Gerechtshof Den Bosch) houdt verband met het feit dat de beschikkingen van de Belastingdienst op grond van artikel 3d, vierde lid van de Ziekenfondswet en de Regeling tijdvak en inkomen ziekenfondsverzekering zelfstandigen, gedateerd zijn op 9 november 1999. Omdat de Wet ziekenfondsverzekering voor zelfstandigen op dat moment nog niet in werking was getreden miste de beschikking waartegen een voorlopige voorziening was gevraagd rechtskracht, omdat deze beschikking, naar het voorlopige oordeel van de President van het Gerechtshof, onbevoegd genomen was. Ten overvloede heeft de President overwogen dat de relevante uitvoeringsregeling ook nog niet was gepubliceerd. Nee, dit is niet juist. De regeling is genomen in overeenstemming met de Minister van Financiën, maar behoort tot de bevoegdheid van de Minister van VWS. De regeling is gepubliceerd in de Staatscourant van 23 december 1999, nr. 248, en is aldus tijdig, vóór de inwerkingtreding van de wet gepubliceerd. De uitspraak van de President van het gerechtshof in Amsterdam, waarbij de werking van de bestreden beschikking is geschorst, heeft naar mijn oordeel slechts zeer beperkte consequenties. Strikt genomen is de schorsende werking immers alleen van toepassing op de beschikking(en) waartegen een voorlopige voorziening is gevraagd. Om onduidelijkheid over de verzekeringssituatie die door deze uitspraak mogelijk zou kunnen ontstaan, te voorkomen, is in nauw overleg met het Ministerie van Financiën besloten om iedereen die bezwaar tegen de beschikking van 9 november 1999 heeft aangetekend, een nieuwe beschikking te sturen die is gedagtekend na de inwerkingtreding van de Wet ziekenfondsverzekering voor zelfstandigen. De nieuwe beschikkingen hebben materieel dezelfde inhoud als de eerdere beschikking. Iemand die aan de voorwaarden voor ziekenfondsverzekering voldeed is derhalve met ingang van 1 januari 2000 ziekenfondsverzekerd geworden. Deze verzekering vloeit rechtstreeks voort uit de wet. Het is daarom niet nodig nadere maatregelen te nemen.	 Volksgezondheid, Welzijn en Sport
 KVR10936.xml	 1999	 VVD	 Vragen over niet-geÃ¯ndiceerde cosmetische chirurgie en refractiechirurgie, naar aanleiding van een ontwerp van een AMvB (algemene maatregel van bestuur).	 Is een ontwerp van een AMvB vrijwel afgerond, waarbij organisatorische verbanden van meerdere specialisten waar uitsluitend medische specialistische zorg wordt verleend die niet onder het tweede compartiment valt en die daarmee niet vergunningplichtig zijn in het kader van de WZV, als afzonderlijke categorie van organen van gezondheidszorg onder de werkingssfeer van de WTG worden gebracht? Zal deze AMvB op 1 januari 2000 in werking treden? Zullen hieronder ook de organisatorische verbanden vallen waar uitsluitend niet-medisch geïndiceerde cosmetische en niet-medisch refractiechirurgische behandelingen worden uitgevoerd? Welk beleid heeft tot nu toe ten opzichte van dit soort verbanden gegolden? Tot welk resultaat heeft dat geleid? Deelt u de mening dat behandelingen als onder 2 bedoeld, die uit hun aard worden toegepast op personen die niet ziek zijn, nimmer in aanmerking zijn gekomen of zullen komen voor vergoeding uit hoofde van een ziektekostenverzekering en daarmee geheel los staan van het macro-budget voor de gezondheidszorg? Is het waar dat de centrale doelstelling van de WTG, met het daarop gebaseerde Uitvoeringsbesluit, het beheersen van de kosten is in het kader van het macro-budget? Is de conclusie dan niet gerechtvaardigd dat met het onder de WTG brengen (of laten) van genoemde verbanden een andere doelstelling gediend moet zijn dan die van kostenbeheersing? Bent u bereid deze behandelingen uit de werkingssfeer van de WTG te laten respectievelijk te halen? Zo neen, deelt u dan de mening dat deze specialismen daardoor op den duur misschien niet meer in Nederland voorhanden zullen zijn en dat Nederlanders die toch zo’n behandeling willen laten uitvoeren direct over de grens wèl geholpen zullen worden – wellicht door Nederlandse artsen die hun praktijk naar het buitenland verplaatsen? Deelt u de mening dat de hier bedoelde gespecialiseerde behandelingen niet verricht zouden moeten worden in reguliere instellingen van gezondheidszorg, omdat het niet gaat om zieke mensen en dat het de algemene wachtlijst problematiek zou verergeren? Op welke wijze dienen complicaties, die ontstaan als gevolg van een behandeling uitgevoerd via het derde compartiment, gefinancierd te worden?	 	 Volksgezondheid, Welzijn en Sport (VWS)
 KVR10937.xml	 1999	 GroenLinks	 Vragen over de bestedingen voor extern onderzoek en advies bij de ministeries voor de jaren 1997-1999 en de voorziene bestedingen voor de periode 2000-2002. Deze vragen dienen ter aanvulling op de eerdere vragen terzake van de leden Hermann en Vendrik, ingezonden 22 december 1999 (2990004570).	 Kunt u een overzicht geven van de bestedingen voor extern onderzoek en advies bij de andere ministeries dan dat voor Volksgezondheid, Welzijn en Sport voor de jaren 1997–1999 en de voorziene bestedingen voor de periode 2000–2002? Bestaat er een algemene beleidslijn voor het aanbesteden van extern onderzoek? Zo ja, waaruit bestaat deze? Is het vragen van meerdere offertes voor een onderzoek hiervan een onderdeel? Zo neen, waarom niet? Deelt u de mening dat er paal en perk gesteld moet worden aan het uitbesteden van onderzoek en advies om zo te voorkomen dat «de zesde macht» steeds meer invloed krijgt?	 	 Financiën (FIN)
 KVR10938.xml	 1999	 SP	 	 Op welke wijze oefent u toezicht uit op het vaststellen van de «waarde in het economische verkeer» bij de verkoop van sociale huurwoningen conform artikel 11c Besluit Beheer Sociale Huursector? Is sprake van een systematisch toezicht, bijvoorbeeld vergelijkbaar met de steekproefsgewijze controle die de Waarderingswet laat uitvoeren op de WOZ-taxaties? Zo neen, hoe kan dan voorkomen worden dat door afwijkende taxaties de 90%-eis van artikel 11c ontdoken wordt, met als mogelijke effecten willekeur en bevoordeling? Bent u van mening dat, gezien de toenemende aantallen te verkopen huurwoningen, een verscherping van het systematisch toezicht wenselijk is? Wat kunnen huurders doen als ze het niet eens zijn met een taxatie? Zou er geen mogelijkheid voor een second opinion moeten komen indien huurders bezwaar maken tegen de uitkomst van een taxatie in het kader van de voorgenomen verkoop van sociale huurwoningen? Voorbeeld bijgevoegd	 Bij verkoop van sociale huurwoningen wordt «de waarde in het economisch verkeer» vastgesteld door een onafhankelijke, beëdigde taxateur. De waarde in het economisch verkeer wordt gedefinieerd als de getaxeerde verkoopwaarde van de woning bij lege oplevering aan kopers die er zelf gaan wonen. De toegelaten instelling dient de getaxeerde waarde op te nemen in het formulier waarmee de verkoop aan de Inspectie Volkshuisvesting wordt gemeld. Het betreffende taxatierapport van niet ouder dan 1 jaar, opgesteld door een onafhankelijke taxateur, dient te worden bijgevoegd. Nee, er is geen sprake van systematisch toezicht door het rijk op de uitvoering van taxaties van te verkopen sociale huurwoningen. Bij verkoop wordt toezicht gehouden op het voldoen aan de 90%-eis op basis van de taxatie door de onafhankelijke, beëdigde taxateur. Afwijkende taxaties om de 90%-eis te ontduiken zijn mij niet bekend. Wel biedt het BBSH in uitzonderlijke gevallen de mogelijkheid ontheffing te verlenen voor het voldoen aan de 90%-eis. Dit speelt met name bij complexgewijze verkoop. Vanaf 18 mei 1998 (BBSH) is in 8 gevallen ontheffing verleend; 2 gevallen zijn in behandeling. In de jaarlijkse accountantscontrole van de jaarstukken van toegelaten instellingen wordt expliciet aandacht besteed aan het voldoen aan de 90%-eis bij verkoop. Van zijn bevindingen terzake dient de accountant uitdrukkelijk mededeling te doen. Langs die weg wordt, achteraf, door de Inspectie Volkshuisvesting nagegaan of de 90%-eis met gebruikmaking van een geldig taxatierapport is toegepast. Ik ben niet van mening dat de toenemende aantallen te verkopen huurwoningen op zich een verscherping van het toezicht wenselijk maken. Slechts indien misbruik van het vertrouwen dat in de onafhankelijkheid van de taxaties wordt gesteld kan worden aangetoond zou verscherping van het toezicht te overwegen zijn. Ik ga uit van de deskundigheid en onafhankelijkheid van beëdigde taxateurs. Desalniettemin kan het voorkomen dat de waarderingen van verschillende taxateurs enigszins uiteenlopen. Huurders kunnen te allen tijde, indien zij het niet eens zijn met de taxatie, de corporatie verzoeken een hertaxatie te laten verrichten of, indien de corporatie daartoe niet bereid is, zelf voor eigen rekening een onafhankelijke taxateur inschakelen voor een contra-expertise. Bij verschillen in waardebepaling kunnen partijen met elkaar in onderhandeling gaan om zodoende een definitieve koopprijs overeen te komen. Het is uiteindelijk de toegelaten instelling die, binnen de grenzen van de regelgeving, bepaalt tegen welke prijs de woning wordt verkocht. Uit het bijgevoegde voorbeeld van de heer Glissenaar en mevrouw Passchier blijkt dat een hertaxatie in opdracht van de corporatie heeft plaatsgevonden die aanzienlijk lager lag dan de eerdere taxatie. De woningcorporatie heeft vervolgens de woning voor de nieuwe lagere taxatiewaarde aan de huurders aangeboden. Uit gegevens bij de Inspectie Volkshuisvesting te Utrecht blijkt dat het bod dat de huurders daarna deden beduidend onder deze taxatiewaarde lag, hetgeen voor de corporatie reden was om de onderhandelingen te beëindigen.	 Volkshuisvesting, Ruimtelijke Ordening en Milieubeheer
 KVR1094.xml	 1995	 PvdA	 Betreft vragen over uitsluiting van leerlingen indien de ouders de zogenoemde vrijwillige bijdrage geheel of gedeeltelijk weigeren te betalen.	 Sluiten enkele scholen leerlingen uit van reguliere onderdelen van het onderwijsprogramma, indien de ouders de zogenoemde vrijwillige bijdrage (vrijwillige bijdrage aanvullende voorzieningen) niet betalen? Hoe oordeelt u over deze gang van zaken? Acht u het aanvaardbaar, dat een school leerlingen op een zwarte lijst, met vergaande consequenties, plaatst indien de ouders de zogenoemde vrijwillige bijdrage geheel of gedeeltelijk weigeren te betalen of niet kunnen betalen? Acht u het aanvaardbaar, dat een school leerlingen geen uitnodiging stuurt voor de diplomering in dergelijke gevallen? Welke stappen laat u zetten om scholen, die op een dergelijke wijze het vrijwillige karakter van vrijwillige bijdragen uithollen, terecht te wijzen? VARA-programma Kassa 19.30 Uur van woensdag 18 januari 1995 op Nederland 3 Dossier van de betreffende uitzending van het programma Kassa	 	 Onderwijs, Cultuur en Wetenschappen
 KVR10940.xml	 1999	 GroenLinks	 Vragen naar aanleiding van het bericht ''Overheid verspilt kapitalen'' in het Algemeen Dagblad van 20 december 1999, over het feit dat het ministerie van Volksgezondheid, Welzijn en Sport in 1998 f 30 mln heeft besteed aan onderzoek door externe adviseurs.	 Kent u het bericht «Overheid verspilt kapitalen»? Heeft het ministerie van Volksgezondheid, Welzijn en Sport in 1998 f. 30 miljoen besteed aan onderzoek door externe adviseurs? Concludeert het accountantsrapport dat in veel gevallen verzuimd wordt om meerdere offertes te vragen en dat wordt ingestemd met de offerte van een enkel buro met tarieven van soms meer dan f. 500,– per uur? Zo ja, hoe beoordeelt u deze werkwijze? Deelt u de mening dat een dergelijke werkwijze veel weg heeft van het verstrekken van een «blanco cheque»? Zijn de uitgaven bij Volksgezondheid, Welzijn en Sport voor extern onderzoek in 1998 met ruim 30% gestegen in vergelijking met 1997? Bestaat er al zicht op de bestedingen in 1999 voor extern onderzoek bij Volksgezondheid, Welzijn en Sport? Is er sprake van een verdere stijging? Zo ja, hoeveel? Hoe verklaart u de enorme stijging in het licht van de afspraak in het regeerakkoord dat deze uitgavenpost jaarlijks met 5% moet dalen? Algemeen Dagblad, 20 december 1999	 Ja. In 1998 is rond de 33 miljoen gulden besteed aan onderzoek, management-advies, juridische ondersteuning, uitbesteding facilitaire dienstverlening e.d. In het jaarverslag 1998 is onderscheid gemaakt tussen bovenstaande 33 miljoen en 13 miljoen, zijnde kosten gemoeid met het inhuren van uitzendkrachten. Teneinde meer greep te krijgen op uitbesteding, heeft de SG van VWS in 1998 opdracht gegeven een interne managementrapportage op te stellen over uitbestedingen in 1997. Dat rapport gaf een goed beeld en bevatte een aantal zinvolle aanbevelingen die erop gericht waren de transparantie in het uitbestedingsproces te vergroten. Daarbij gaat het met name om de vastlegging van besluitvorming over de vorm van inhuur en de offerteprocedure. Deze aanbevelingen zijn inmiddels ook overgenomen. Daarenboven is nog een aantal andere maatregelen genomen om tot een betere uitbesteding te komen. Een daarvan is om in beginsel uit te besteden op basis van concurrentiestelling. Dat neemt niet weg dat het in sommige gevallen te verkiezen is om ondershands uit te besteden, bijvoorbeeld als haast geboden is, als er sprake is van specifieke kennis of bij vervolg-opdrachten. Een uurtarief van f 500,– is aan de hoge kant, maar voor topadviseurs allesbehalve ongebruikelijk. Overigens moet voor het beoordelen van de kosten en baten van een opdracht niet primair naar het uurtarief worden gekeken. Neen. Een blanco cheque zou de opdrachtnemer de mogelijkheid geven zelf de hoogte van de vergoeding te bepalen. Dat is bij VWS niet aan de orde. Het interne managementrapport had alleen betrekking op 1997. Voor 1998 en 1999 bestaat een dergelijk rapport niet. Vergelijk is dan ook lastig. Het totale bedrag (dus niet alleen organisatieadvies) aan uitbesteding over 1998 en 1999 is wel hoger dan in 1997. Belangrijkste verklaring daarvan is dat door de verhuizing in 1998 en 1999 aanzienlijk meer is uitgegeven aan uitbesteding dan in voorgaande jaren. Catering en vele ondersteunende werkzaamheden bijvoorbeeld, zijn sinds de verhuizing uitbesteed. Maar ook de verhuizing zelf, de projectbegeleiding nieuwbouw, de installatie van het netwerk, de openingsfestiviteiten etc. zijn veelal uitbesteed. Daarnaast is tevens een groei te zien geweest in externe kosten voor interimmanagement en beleidsprojecten. Het beleid is erop gericht om ondersteunende werkzaamheden te blijven uitbesteden, en om kritischer en terughoudender te zijn bij uitbesteding van organisatieadvies, onderzoek en interimmanagement. Maar op zichzelf kan op deze terreinen uitbesteding vaak voordelen hebben, zeker in een turbulent beleidsterrein als dat van VWS waar vaak zeer snel op wisselende omstandigheden moet worden ingesprongen. De stijging wordt in belangrijke mate verklaard door de verhuizing. Als gekeken wordt naar de structurele omvang, dan wordt gewerkt op basis van de taakstelling van het regeerakkoord.	 Volksgezondheid, Welzijn en Sport
 KVR10941.xml	 1999	 VVD	 Vragen over het verstrekken van verblijfsvergunningen aan asielzoekers, naar aanleiding van het artikel ''Nooit meer Enschede'' in de Twentsche Courant Tubantia van 27 november 1999 en het artikel ''Asielbeleid is een miljardenindustrie'' in het Parool van 29 november 1999.	 Heeft u kennisgenomen van het artikel «Nooit meer Enschede»in de Twentsche Courant Tubantia van 27 november 1999 en het artikel «Asielbeleid» is een miljardenindustrie» in het Parool van 29 november 1999? Vindt u het ook opmerkelijk dat in beide artikelen gesteld wordt dat 40% van de asielzoekers niet voor een verblijfsvergunning in aanmerking komt? Herinnert u zich het notaoverleg over het terugkeerbeleid op 20 september 1999 waarbij u meedeelde dat 70% van de asielzoekers niet voor een verblijfsvergunning in aanmerking komt? Stelt de Raad van State in het advies en nader rapport over de Vreemdelingenwet 2000 eveneens dat 70% niet voor een vergunning in aanmerking komt? Wilt u dit percentage van 70 nogmaals bevestigen? Kunt u overigens bevestigen dat het merendeel van de verblijfsvergunningen wordt verstrekt op grond van het landgebonden asielbeleid, het driejarenbeleid en om medische redenen? Kamerstuk 26 646, nr. 3	 Ja. Neen. Op 20 september jongstleden heb ik het volgende aangegeven: «... als blijkt dat ongeveer 30% een vergunning krijgt, dan betekent het dat zo’n 70% niet in Nederland kan blijven...». Uit relevante gegevens over de jaren 1994 tot en met 1998 komt inderdaad naar voren dat in ongeveer 30% van de genomen beslissingen sprake was van statusverlening aan asielzoekers. Dat aantal bevestig ik hierbij. Uiteraard kan niet in algemene zin worden gesteld dat 70% van de asielzoekers niet voor een verblijfsvergunning in aanmerking komt, of dat ten aanzien van dat percentage sprake is van een doelstelling van de Regering. Het percentage statusverleningen en afwijzingen kan slechts achteraf – per periode – worden vastgesteld. De Raad van State heeft een advies uitgebracht over de Vreemdelingenwet 2000. Daarop heeft de Regering gereageerd in een Nader Rapport. In dat Nader Rapport is inderdaad gemeld dat momenteel uiteindelijk circa 30% van de asielzoekers een (tijdelijke) vergunning krijgt. Ja.	 Justitie
 KVR10942.xml	 1999	 VVD	 Herdruk in verband met wijziging voetnoot. Vragen naar aanleiding van uitspraken van de Nederlandse VN-Ambassadeur in het Algemeen Dagblad van 20 december 1999 over de door de VN-Veiligheidsraad aangenomen Nederlands-Britse resolutie 1284 inzake Irak.	 Heeft u kennisgenomen van de uitspraken van de Nederlandse VN-Ambassadeur dat het geen goede zaak is dat op grond van de recent door de VN-Veiligheidsraad aangenomen Nederlands-Britse resolutie 1284 inzake Irak de controle op het wapenarsenaal van Irak «aanzienlijk zwakker is» en «we echt in de aap gelogeerd zijn» als de Veiligheidsraad zich in detail met alle aspecten gaat bemoeien omdat er in de Veiligheidsraad delegaties zijn die de effectiviteit van een onafhankelijk opererend inspectieorgaan «willen ondergraven»? Waarom heeft de Nederlandse regering uiteindelijk ingestemd met het aanzienlijk afzwakken van de oorspronkelijke resolutie als er op een kernpunt daarvan – een effectief inspectieregime met een in hoge mate onafhankelijk inspectieorgaan naar het bezit en ontwikkeling van massavernietigingswapens in Irak – grote zorgen bestaan bij een goede uitvoering daarvan zoals aangegeven door de Nederlandse ambassadeur? Hoe denkt u te voorkomen dat het inspectieregime minder effectief zal worden en het inspectieorgaan minder onafhankelijk? Welke politieke conclusie verbinden u en de internationale gemeenschap aan het feit dat Irak de aanvaarde VN-resolutie inmiddels naar de prullenbak heeft verwezen? Bent u bereid de betreffende Nederlands-Britse resolutie op korte termijn naar de Kamer te zenden? Algemeen Dagblad, 20 december 1999	 Ja Voor wat betreft de beantwoording van deze vragen meen ik te kunnen volstaan met een verwijzing naar mijn brief, 23 december 1999 aan de voorzitter van de vaste commissie voor Buitenlandse Zaken Uwer Kamer inzake dit onderwerp, welke u als bijlage dezes in kopie toegaat. Buza 99.748	 Buitenlandse Zaken
 KVR10944.xml	 1999	 CDA	 Vragen over eventuele strijdigheid van het ''Besluit uitbreiding en beperking kring verzekerden volksverzekeringen'' (Stb. 1998, 746) met Europese regels.	 Kent u de mening van de Directeur-Generaal Werkgelegenheid en Sociale Zaken van de Europese Commissie, mevrouw V. Kolotourou, met betrekking tot eventuele strijdigheid van het «Besluit uitbreiding en beperking kring verzekerden volksverzekeringen» (KB 746) met Europese regels? Zo ja, is er reeds contact geweest tussen genoemde ambtenaar en autoriteiten? Heeft deze ambtenaar de opvatting dat de jurisprudentie van het Hof van Justitie en het toepasselijke artikel 10, van Verordening 1408/71 de omstreden wijziging van de nationale reglementering strijdig maakt met de Europese regels? Onderschrijft u deze mening? Hoe beoordeelt u deze problematiek in relatie tot eerder gestelde vragen inzake deze kwestie? Welke maatregelen bent u van plan te nemen indien de KB 746 strijdig blijkt te zijn met de Europese regelgeving? Vragen van het lid Verburg (CDA) over de opheffing verzekeringsplicht voor post-actieven in het buitenland,, 20 oktober 1999	 Er is onlangs een brief ontvangen van mevrouw G. Clotuche, Directeur Sociale zekerheid en sociale integratie waarin gesproken wordt van een eventuele strijdigheid van KB 746 met art. 10 lid 1 van Verordening (EEG) nr. 1408/71 betreffende de toepassing van de sociale-zekerheidsregelingen op werknemers en zelfstandigen, alsmede op hun gezinsleden, die zich binnen de Gemeenschap verplaatsen. Ik ben voornemens deze brief schriftelijk te beantwoorden. In de brief wordt opgemerkt dat KB 746 mogelijk in strijd zou kunnen zijn met art. 10 lid 1 van Verordening 1408/71. Ik deel deze mening niet. Art. 10 lid 1 bepaalt dat uitkeringen bij invaliditeit, ouderdom en overlijden niet mogen worden gewijzigd op grond van het feit dat de rechthebbende op het grondgebied van een andere Lid-Staat woont dan die op het grondgebied waarvan zich het orgaan bevindt dat de uitkering verschuldigd is. Op grond van deze bepaling moeten deze uitkeringen naar een andere Lid-Staat worden geëxporteerd, ook wanneer in de nationale wetgeving staat vermeld dat de uitkering alleen kan worden toegekend wanneer de belanghebbende op het grondgebied van de betreffende Lid-Staat woont. KB 746 bevat echter geen bepalingen die betrekking hebben op de export van uitkeringen, maar bepalingen die betrekking hebben op de voorwaarden voor verzekering. Van strijdigheid met art. 10 lid 1 kan geen sprake zijn. Personen die op dit moment bijvoorbeeld een AOW-, ANW-, of WAO-uitkering ontvangen, behouden deze uitkering. Door het vervallen van art. 26 KB 746 zijn zij vanaf 1 januari 2000 niet meer verzekerd voor de volksverzekeringen. Op grond van art. 13 lid 2 sub f van Verordening 1408/71 zijn zij onderworpen aan de wetgeving van hun woonland. Uit het op 7 december 1999 naar de Kamer gestuurde antwoord op de vragen van het lid Verburg (CDA) over de opheffing verzekeringsplicht voor postactieven in het buitenland blijkt dat ik van mening ben dat in het kader van de toepassing van Verordening (EEG) nr. 1408/71 geen bijzondere gevolgen voor de betrokken postactieven in het buitenland te verwachten zijn. Uit het hierboven gegeven antwoord op vraag 2 blijkt dat de hier bedoelde brief van de Europese Commissie geen verandering in dit standpunt heeft gebracht. Uit het antwoord op vraag 2 blijkt dat ik van mening ben dat geen sprake kan zijn van strijdigheid van KB 746 met art. 10 lid 1 Verordening 1408/71. Ik acht het dan ook niet opportuun om in dit kader maatregelen te nemen.	 Sociale Zaken en Werkgelegenheid
 KVR10945.xml	 1999	 CDA	 Vragen naar aanleiding van het bericht in Cobouw van 17 november 1999 waarin staat dat de gemeente Groningen van plan is op korte termijn een grote bouwlocatie van 1600 woningen te realiseren in de Reitdiepvallei.	 Heeft u kennisgenomen van het bericht, dat de gemeente Groningen van plan is op korte termijn een grote bouwlocatie van 1600 woningen te realiseren in de Reitdiepvallei? Is het u bekend dat het Reitdiepgebied op de voorlopige lijst van het Werelderfgoed van de UNESCO is geplaatst? Bevat de Nota Belvedère (die ingaat op de relatie tussen cultuurhistorie en ruimtelijke inrichting) de aanbeveling om het gehele gebied een beschermende status te geven? Onderschrijft u de stelling dat er, tot de definitieve vaststelling van de Vijfde Nota Ruimtelijke Ordening, waarin naar verwachting vastgelegd zal worden welke gebieden met bijzondere cultuurhistorische waarden een «harde» planologische bescherming verdienen, geen grootschalige bouwplannen in de Reitdiepvallei gerealiseerd moeten worden? Zo ja, bent u bereid om de gemeente Groningen te verzoeken de bouwplannen tot de definitieve vaststelling van de Vijfde Nota op te schorten? Heeft de gemeente voorts onderzoek gedaan naar het effect van deze nieuwbouwlocatie op de bestaande wijken, dit in verband met het risico van leegstand in de bestaande woningvoorraad? Hoe groot is momenteel de leegstand in de gemeente Groningen? Onderschrijft u de stelling, dat grondig onderzoek naar het effect van voorgenomen nieuwbouw op de bestaande woningvoorraad een essentiële voorwaarde vormt voor de toekenning aan gemeenten van subsidies in het kader van het Integraal budget Stedelijke Vernieuwing (ISV)? Zo ja, welke consequenties heeft dit voor de toekenning van ISV-subsidies aan de gemeente Groningen, indien blijkt dat deze gemeente bovengenoemd onderzoek niet heeft uitgevoerd? Zie Cobouw, 17 november 1999 Kamerstuk 26 663, nr. 2	 Ja. Het is mij bekend dat het Reitdiepgebied op de voorlopige lijst van het werelderfgoed van de UNESCO is geplaatst. Het gebied waarvoor de gemeente Groningen bouwplannen in ontwikkeling heeft valt echter niet binnen de begrenzing van de voorlopige UNESCO-aanduiding. Ook in Belvédère heeft het Reitdiepgebied een beschermde status gekregen. De bouwlocatie ligt net aan de rand van de begrenzing van het Belvédère-gebied Fries en Gronings terpengebied, zij het dat deze begrenzing (nog) niet erg precies is. Volgens de nota Belvédère is een beschermde status voor dit gebied gewenst, doch per gebied dienen de randvoorwaarden nader te worden bepaald. Deze zijn thans niet nader aangegeven. Het betreft een open gebied aan de noordwestzijde van de stad Groningen, dat vanuit de stad bekeken is te beschouwen als het begin van het terpengebied van Groningen, dat zich verder noordwestwaarts uitstrekt. Als waardevolle elementen in dit gebied zijn aan te merken de weg Leegkerk/Slaperstil/Dorkwerd, samenhangend met het voorkomen van een oude rivierloop (die nog in de verkavelingsstructuur zichtbaar is) en daaraan gelegen kleine terpen, zoals Dorkwerd, Kleiwerd en Gravenburg. Verder wordt het gebied aan de oostzijde begrensd door het Reitdiep en zijn dijken. De bouwlocatie blijft op behoorlijke afstand (minimaal 500 meter) van de beschreven structuur Leegkerk/Slaperstil/Dorkwerd. Van het aan de orde zijnde bouwplan Reitdiep/Reitdiephaven is in het licht van het antwoord op vraag 2. geen aantasting van het voorgenomen beleid te verwachten. Het bouwplan past overigens in het in 1996 vastgestelde Structuurplan Groningen. Noch in dit structuurplan, noch anderszins zijn bouwplannen van de gemeenten en provincie voorzien in de te beschermen delen van de Reitdiepvallei. Gelet op het antwoord op de vragen 2. en 3. zie ik daarvoor geen aanleiding. Ja. Per 1 oktober 1999 bedroeg de leegstand in de gemeente Groningen in totaal ca. 3200 woningen, hetgeen ca. 4,5% van de voorraad is. Dit percentage is hoog, want het betreft veel woningen die in het kader van de herstructurering zullen worden geamoveerd. Ja. N.v.t. Het door de vragenstellers in vraag 7. bedoelde grondige onderzoek heeft plaatsgevonden in verband met de status van Groningen als «rechtstreekse gemeente» in het kader van het Investeringsbudget Stedelijke Vernieuwing (ISV). De resultaten zijn opgenomen in het «Ontwikkelingsprogramma Stedelijke Vernieuwing: De stad van straks, Groningen in 2010».	 Volkshuisvesting, Ruimtelijke Ordening en Milieubeheer
 KVR10946.xml	 1999	 VVD	 	 Hoe vaak is er in 1998 en 1999 door vreemdelingen beroep ingesteld tegen een asielbeschikking van de Immigratie- en Naturalisatiedienst? Wat zijn per nevenzittingsplaats van de vreemdelingenkamer van de rechtbank te ’s-Gravenhage de aantallen en percentages over de jaren 1998–1999 als het gaat om de beroepszaken (asiel) die gegrond en ongegrond zijn verklaard? Wat zijn de aantallen en de percentages over de jaren 1998 en 1999 van de vreemdelingenkamer van de rechtbank te ’s-Gravenhage zelf van die beroepszaken? In hoeveel beroepszaken (asiel) over de jaren 1998 en 1999 (aantallen en percentages) hebben de rechters van de nevenzittingsplaatsen en de vreemdelingenkamer van de rechtbank te ’s-Gravenhage zich onbevoegd verklaard? In hoeveel beroepszaken (asiel) van de nevenzittingsplaatsen en de vreemdelingenkamer van de rechtbank te ’s-Gravenhage is het beroep over de jaren 1998 en 1999 (aantallen en percentages) niet ontvankelijk verklaard? Wat kan de oorzaak zijn van het verschil tussen uitspraken van de nevenzittingsplaatsen onderling en dat van de nevenzittingsplaatsen en de vreemdelingenkamer van de rechtbank te ’s-Gravenhage?	 	 Justitie
 KVR10948.xml	 1999	 CDA	 Vragen over het strafbaar stellen van het terugdraaien van kilometertellers, al of niet op basis van Europese regelgeving.	 Herinnert u zich uw antwoord op de schriftelijke vragen van het lid Hofstra, waarin u aangaf dat er een basis in de Europese regelgeving dient te worden gecreëerd voordat het strafbaar stellen van het terugdraaien van kilometertellers in de nationale wetgeving kan worden opgenomen? Hebt u kennisgenomen van een wetsontwerp in België, dat beoogt het terugdraaien van kilometertellers strafbaar te stellen? Betekent dit dat er toch geen Europese regelgeving nodig is om bewust terugdraaien van kilometertellers te verbieden? Zo neen, wat impliceert dit wetsontwerp dan wel? Welke consequenties heeft dit voor de mogelijkheid om een dergelijk verbod alsnog in de Nederlandse wet op te nemen? Aanhangsel Handelingen, nr. 1434, vergaderjaar 1998–1999. Nummer 97/9 1995 (S.E.), aangenomen door de Belgische Kamer van volksvertegenwoordigers, 22 april 1999	 Ja. Ja. Zoals wij, in antwoord op de reeds eerder genoemde kamervragen van de heer Hofstra, hebben aangegeven, is noch in Europese voorschriften, noch in de Nederlandse wetgeving een verplichting vastgesteld om een (goedwerkende) gerichte kilometerteller in een voertuig te hebben. Invoering van een dergelijke plicht lijkt ons nodig voordat een doeltreffende aanpak van terugdraaien mogelijk is. Voor de handhaafbaarheid van een zelfstandig verbod op het terugdraaien van kilometertellers is het immers van belang dat vaststaat aan welke eisen een kilometerteller en de werking daarvan moeten voldoen. Het invoeren van een kilometertellerplicht zou op Europees niveau geregeld moeten worden vanwege de consequenties voor de interne markt: toelating van personenauto’s kan sinds 1996 alleen nog op basis van Europese voorschriften (Richtlijn 70/156/EEG, zoals gewijzigd door 92/53/EEG). Bij eerdere gelegenheden bleek er geen behoefte te bestaan tot het opnemen van een dergelijke verplichting hetgeen de reden is geweest dat de kilometerteller niet in de kaderrichtlijn 70/156/EEG is opgenomen. Na bestudering van het Belgische wetsvoorstel lijkt het dat dit voorstel voorbijgaat aan de vraag of een kilometerteller verplicht in een voertuig aanwezig dient te zijn; het wetsvoorstel stelt een aantal verplichtingen (het niet terugdraaien, bij vervanging van een kilometerteller een attest invullen en tekenen, een onderhoudsboekje bijhouden en altijd in de auto aanwezig hebben) indien een kilometerteller in een voertuig aanwezig is. Om duidelijkheid te verkrijgen zal ons land binnenkort een voorstel bij de Europese Commissie neerleggen met de strekking om de kilometerteller verplicht te stellen, door aanpassing van de bestaande richtlijn voor snelheidsmeters. Zoals eerder aangegeven in de antwoorden op de vragen van het Lid Hofstra, 27 mei 1999 (Aanhangsel Handelingen nr. 1288, vergaderjaar 1998–1999) zijn wij van mening dat de huidige wetgeving voldoende mogelijkheden biedt om op te treden tegen het bedoelde frauduleus handelen. Op basis van het commune strafrecht (artikel 329 van het Wetboek van Strafrecht, bedrog bij verkoop) is het mogelijk strafvervolging in te stellen tegen degene die bij de verkoop van een voertuig bedrog pleegt ten aanzien van de werkelijk gereden kilometers. Zij die door dit bedrog opzettelijk gelegenheid verschaffen door de teller voor de verkoper terug te draaien, zijn strafbaar als medeplichtige (artikel 48 Wetboek van Strafrecht). Voorts zijn zij die door te knoeien met de kilometerteller belasting trachten te ontduiken, onderworpen aan strafrechtelijke en bestuursrechtelijke sancties op grond van de Algemene wet inzake Rijksbelastingen. Een zelfstandig verbod op het terugdraaien van de teller, zonder dat sprake behoeft te zijn van benadeling van een andere partij (een koper, de fiscus), voegt aan deze sanctiemogelijkheden weinig toe en lijkt moeilijk handhaafbaar. Wij zijn derhalve van mening dat, mede gelet op de registratie in het kader van de Nationale Auto Pas (NAP) en de verplichte opgave van de kilometerstand bij de APK-keuring, er voldoende mogelijkheden zijn voor controle door aspirant kopers en voldoende mogelijkheden tot handhaving.	 Justitie
 KVR1095.xml	 1995	 GPV	 	 Worden bij verschillende regionale politiekorpsen sollicitanten naar een functie bij de politie niet tot de selectieprocedure toegelaten omdat zij niet tot e´e´n van de doelgroepen behoren? Impliceert het voorkeursbeleid niet, dat kandidaten die niet tot de doelgroepen behoren in ieder geval tot de selectieprocedure worden toegelaten en niet te horen krijgen dat hun sollicitatie niet eens in behandeling worden genomen? Bent u niet van oordeel, dat de bij vraag 1 genoemde handelwijze van regiokorpsen leidt tot een afbrokkeling van het maatschappelijk draagvlak van het voorkeursbeleid en uiteindelijk kan leiden tot een belemmering van het integratieproces van minderheden? Bent u bereid uw oordeel ter kennis te brengen van de korpsbeheerders? Een voorbeeld van een dergelijk geval is ondershands (geanonimiseerd) aan het ministerie doorgezonden	 	 Binnenlandse Zaken
 KVR10950.xml	 2000	 PvdA	 Vragen over de inhoudelijk verschillende uitleg door een aantal Nederlandse gerechtelijke instanties van art. 591 A, lid 2, van het Wetboek van Strafvordering, met name over de vergoeding van kosten voor een raadsman en het begrip "zaak".	 Heeft u kennisgenomen van de inhoudelijk verschillende uitleg door een aantal Nederlandse gerechtelijke instanties van art. 591 A, lid 2, van het Wetboek van Strafvordering, waar het gaat om de vergoeding van kosten aan een ex-verdachte die van hem telastegelegde feiten is vrijgesproken, meer in het bijzonder in verband met de vragen of A) ook de kosten van een – al of niet ambtshalve – toegevoegd raadsman voor vergoeding in aanmerking komen indien die toevoeging voorwaardelijk is gedaan en B) onder het begrip «zaak» in dat artikellid verstaan moet worden «een telastegelegd feit» (dus eventueel één feit naast andere feiten) dan wel «al hetgeen waarop het rechtsgeding betrekking had» (dus alle feiten bijeen genomen)? Is het (rechtsongelijke) gevolg hiervan niet dat advocaten die in strafzaken worden toegevoegd in verschillende arrondissementen of ressorten daarvoor een verschillende honorering ontvangen al naar gelang de interpretatie van art. 591 A van het Wetboek van Strafvordering in het betrokken arrondissement of ressort? Is het waar dat de Procureur-Generaal bij de Hoge Raad heeft geweigerd terzake van een beslissing van het Hof Amsterdam in een dergelijke zaak cassatie in het belang der wet in te stellen zodat de gesignaleerde rechtsongelijkheid kon blijven voortbestaan? Deelt u de stelling dat de bevordering van de rechtseenheid een nastrevenswaardig doel is waarvoor de aanwending van het rechtsmiddel «cassatie in het belang der wet» nu juist bij uitstek is aangewezen? Bent u bereid te bevorderen dat terzake van een of meer beslissingen van een gerechtshof waarbij van interpretatie van art. 591 A, lid 2, van het Wetboek van Strafvordering sprake is alsnog zo spoedig mogelijk cassatie in het belang der wet wordt ingesteld door een dergelijk verzoek te doen aan de Procureur-Generaal bij de Hoge Raad dan wel hem een daartoe strekkende aanwijzing te geven? Zie het overzicht in «Strafrecht, actuele informatie over wetgeving en jurisprudentie» van 12 november 1999, blz. 236 e.v	 Ik heb kennis genomen van de Nieuwsbrief Strafrecht nr. 12, p. 326 e.v. «De grillige jurisprudentie over art. 591a Sv». Voorzover er verschillen zijn is dit mogelijk. Een afwijzende beslissing op een verzoek tot het instellen van cassatie in het belang der wet ten aanzien van een uitspraak van het Hof Amsterdam is mij niet bekend. Wel bekend is een afwijzende beslissing om cassatie in het belang der wet in te stellen van een beslissing van het Hof Den Haag. Deze beslissing wordt nader toegelicht in hoofdstuk VII van de Toelichting op de jaarcijfers van de Hoge Raad over 1997 en 1998. Het rechtsmiddel van cassatie in het belang der wet strekt ertoe het de Hoge Raad mogelijk te maken om, los van enig partijbelang, zich uit te spreken over rechtsvragen wanneer de beantwoording uit een oogpunt van rechtseenheid of rechtsontwikkeling wenselijk is. Zoals al eerder aangegeven ben ik van oordeel dat de bevoegdheid om aanwijzingen te geven zich niet uitstrekt tot de Procureur-Generaal bij de Hoge Raad der Nederlanden. De Procureur-Generaal heeft mij op de gesignaleerde problematiek geattendeerd, zoals de Procureur-Generaal in de Toelichting op de jaarcijfers van de Hoge Raad over 1997 en 1998 heeft beschreven. Inmiddels heeft op verzoek van de Procureur-Generaal een constructief gesprek plaatsgevonden. Dit gesprek en bestudering van de door uw genoemde interpretatiekwesties rondom de uitleg van artikel 591a van het Wetboek van Strafvordering hebben mij tot het besluit gebracht om voor wat betreft de in uw eerste vraag onder A genoemde kwestie dit nader te regelen in een reeds in voorbereiding zijnde wijziging van de Wet op de rechtsbijstand. De in uw eerste vraag onder B genoemde kwestie waarin HR 14-11-1989, NJ 1990, 274 een duidelijke uitleg van bedoeld artikel heeft gegeven, betreft een complex probleem. Op dit punt wil ik nader laten bestuderen of deze kwestie zich al of niet leent voor wetswijziging. De Procureur-Generaal bij de Hoge Raad heeft te kennen gegeven het middel van een vordering tot het instellen van cassatie in het belang der wet te zullen overwegen, indien een wettelijke voorziening uitblijft.	 Justitie
 KVR10954.xml	 1999	 CDA	 Vragen over het opruimen van ochtendbladen in en rond (metro)stations en in treinstellen.	 Herinnert u zich mijn zorgen over de toenemende verloedering van vele (metro)stations? Ergert u zich ook zo aan rondslingerende ochtendbladen – met name in en rond veel NS-stations en in de treinstellen – die gratis uitgedeeld worden op deze stations? Welke afspraken zijn er gemaakt tussen de NS en de betreffende uitgevers over de verspreiding van deze ochtendbladen? Zijn er daarbij ook afspraken gemaakt over het opruimen van rondslingerende ochtendbladen en exemplaren die over zijn? Wilt u bevorderen dat betere afspraken worden gemaakt tussen NS en deze uitgevers over het opruimen van deze gratis ochtendkranten? Algemeen Overleg Noord-Zuidlijn, 5 oktober 1999, Kamerstuk 22 026, nr. 94	 	 Verkeer en Waterstaat
 KVR10955.xml	 1999	 VVD	 Vragen naar aanleiding van het bericht van het Radio 1 Journaal van 16 december 1999 waarin de Nederlandse Vereniging van Ziekenhuizen (NVZ) melding maakt van het feit dat de wachtlijsten voor onder andere orthopedische behandelingen en oogoperaties in de afgelopen periode wederom langer zijn geworden.	 Kent u het bericht van het Radio 1 Journaal van 16 december jl. waarin de NVZ melding maakt van het feit dat de wachtlijsten voor o.a. orthopedische behandelingen en oogoperaties in de afgelopen periode wederom langer zijn geworden? Kunt u dit bericht bevestigen? Zo ja, kunt u een verklaring geven voor het feit dat de hierboven bedoelde wachtlijsten langer zijn geworden, met name voor de orthopedische behandelingen en oogoperaties? Hoe zijn de extra middelen ad f. 50 mln., die bedoeld waren voor het bestrijden van de wachtlijsten, ingezet? Kan dit specifiek worden aangegeven voor de specialismen orthopedie en oogheelkunde? Wat is de mening van het Platform Wachtlijsten Curatieve Zorg over de in vraag 1. geconstateerde ontwikkeling? Is de door de ziekenhuizen zelf ingebrachte claim van f. 130 mln. per jaar om de wachtlijsten weg te werken, gehonoreerd in het regeerakkoord, volgens diezelfde ziekenhuizen een jaar later niet meer voldoende? Wat is daar dan de oorzaak van? Op welke wijze hebben de ziekenhuizen deze gelden besteed?	 Ja, dat bericht is mij bekend. Aan het bericht van 16 december jl. lag een persbericht van de NVZ ten grondslag betreffende een concept van een peiling door het NZi, uitgevoerd in opdracht van de NVZ over wachtlijsten voor medisch-specialistische zorg in ziekenhuizen. Daaruit blijkt dat de wachtlijsten voor orthopedische behandelingen en oogoperaties licht zijn toegenomen en dat de wachtlijsten in totaal niet zijn afgenomen. In het kader van de Meerjarenafspraken is vastgelegd dat de wachtlijsten wel zullen afnemen. Dit is tevens als voorwaarde opgenomen om de inzet van extra wachtlijstmiddelen te continueren. Het platform heeft deze conceptrapportage ontvangen op 16 december, het is ter vergadering uitgereikt. Het platform heeft het dus nog niet kunnen bestuderen, maar heeft het in de vergadering wel terstond serieus opgepakt en afspraken gemaakt voor agendering op de vergaderingen van 20 januari en zo nodig ook op 3 februari. Op verzoek van het platform verzorgen de meest direct betrokken partijen (ziekenhuizen, specialisten en zorgverzekeraars, resp. NVZ, OMS en ZN) een analyse van de conceptrapportage. Zij stellen hun bevindingen en aanbevelingen aan de orde in de vergadering van het platform van 20 januari. Op basis daarvan zal het platform nader zijn positie bepalen en mij hierover informeren. Ik wacht vooralsnog de reactie van het platform af. Deze maand zal ik wederom een opdracht verstrekken aan het NZi Wachtlijstenfonds, om een evaluatieonderzoek te doen naar de effecten op de wachtlijsten van de aan instellingen beschikbaar gestelde gelden. Van de 50 miljoen is een gedeelte van ca. 8 miljoen beschikbaar gesteld om reeds in 1999 ingediende aanvragen uit te kunnen voeren, die de eerder beschikbaar gestelde 90 mln. overstegen. Dit betreft de realisatie van de hogere productieafspraken en uitbreiding capaciteit medisch specialistische hulp. De overige 42 miljoen is voor 2000 beschikbaar ten behoeve van concrete plannen inzake invulling van de bedrijfstijd of verlenging daarvan. Gegevens hieromtrent moeten voor 1 april a.s. aangeleverd zijn bij het CTG. Op dit moment is een specificatie dan ook niet mogelijk. In het Radio 1 journaal van 16 december heeft een woordvoerder van de NVZ aangegeven dat het geld dat het Kabinet dit jaar en vorig jaar uitgetrokken heeft voor het reduceren van de wachttijden in de curatieve zorg, voor de deelnemende ziekenhuizen onvoldoende zou zijn. Die uitspraak is in strijd met de afspraken die met de NVZ zijn gemaakt over de aanpak van de wachttijden en de wachtlijsten conform het plan van aanpak wachttijden curatieve zorg. Ik ben er totnogtoe volstrekt niet van overtuigd dat de beschikbaar gestelde middelen onvoldoende zijn. Ik zal hierover de voorzitter van de NVZ zo spoedig mogelijk bevragen. Voor de besteding van de gelden verwijs ik naar het antwoord op vraag 3 en 4.	 Volksgezondheid, Welzijn en Sport (VWS)
 KVR10956.xml	 1999	 PvdA	 Vragen over zwart werken door o.a. pabo-studenten op basisscholen.	 Acht u het feit dat de Inspectie op een bepaald onderwerp toeziet, reden om de Kamer niet te informeren als zij daar om vraagt? Zo ja, waarom? Acht u het Inspectietoezicht zo waterdicht, dat elk geval van zwart werken door studenten of andere onbevoegden op basisscholen wordt ontdekt en beëindigd? Zo ja, kunt u dan melden hoe vaak dat is gebeurd, wat de omstandigheden van de voorvallen waren en hoe er is opgetreden? Zo nee, waarom bent u dan niet bereid om dit verschijnsel te onderzoeken? Bent u bereid alsnog nader onderzoek in te stellen naar de omvang en intensiteit van zwart werken door onbevoegden op basisscholen, al dan niet uit te voeren door de Inspectie? Zo nee, waarom niet? Wat verstaat u precies onder «verantwoordelijkheid» van een leraar voor een Lio of stagiaire? Hoe zou deze tenminste moeten worden vorm gegeven? Zie ook Aanhangsel Handelingen nr. 342, vergaderjaar 1999–2000	 De Inspectie houdt toezicht op naleving van de wettelijke voorschriften via het schooltoezicht dat alle scholen periodiek ondergaan. Eén van die wettelijke voorschriften is dat onderwijs gegeven wordt door bevoegde leraren die over het benodigde diploma beschikken. De Inspectie is de situatie die in het TV-programma «Waskracht!» is geschetst, op scholen tot nu toe niet tegengekomen. Daaruit leid ik af dat het hier om een incident gaat. Ik heb de Inspectie toch gevraagd dit incident nader te bezien. De bevindingen van de Inspectie hebben geen informatie opgeleverd, waaruit algemene conclusies getrokken kunnen worden. Ik heb de Inspectie verzocht om bij het reguliere schooltoezicht bijzondere aandacht te besteden aan het feit dat onderwijs gegeven dient te worden door bevoegde leraren. Naar aanleiding van vragen tijdens het nota-overleg van 31 mei 1999 heb ik een brief aan de Tweede Kamer gestuurd over dualisering van lerarenopleidingen. In deze brief (d.d. 28 juni 1999) is aangegeven dat verlenging van de lio-wetgeving zal worden bevorderd met toevoeging van een bepaling over de verantwoordelijkheid voor de lio bij de volledig bevoegde leraar. De Tweede Kamer heeft met deze lijn ingestemd tijdens het algemeen overleg, 8 december 1999. Voor zover het gaat om stagiairs is er geen sprake van een nieuwe situatie. Stagiairs zijn studenten die, voor zover zij inspanningen verrichten in de school, dat slechts onder verantwoordelijkheid en op aanwijzing van bevoegde leraren kunnen doen. In mijn eerdere beantwoording heb ik slechts willen aangeven dat een zodanige inzet van Pabo-studenten (als lio of stagiair) uiteraard mogelijk is. Afhankelijk van de fase in de lerarenopleiding waarin de student zich bevindt, is een grotere verantwoordelijkheid en zelfstandigheid mogelijk bij uitoefening van taken in en voor de school waar deze student als stagiair of lio werkt. Echter altijd onder uiteindelijke verantwoordelijkheid van een bevoegde leraar. Op 24 december jl. heb ik de Inspectie van het onderwijs verzocht om na te gaan op welke wijze de opleidingen er mede zorg voor kunnen dragen dat de inzet van pabo-studenten slechts plaatsvindt binnen door de wet toegelaten grenzen, te weten onder verantwoordelijkheid van een bevoegde leerkracht.	 Onderwijs, Cultuur en Wetenschappen (OCW)
 KVR10957.xml	 1999	 SP	 Vragen naar aanleiding van het bericht ''Sociale Dienst gaf privé-dossiers door'' in de Volkskrant van 23 december 1999, over het feit dat de Sociale Dienst van Amsterdam privé-dossiers van bijstandscliënten zonder hun toestemming aan een commercieel arbeidsbemiddelingsbureau ter beschikking heeft gesteld.	 Heeft u kennis genomen van het bericht «Sociale Dienst gaf privé-dossiers door»? Heeft u reeds kennis genomen van het genoemde rapport van de gemeentelijke ombudsman? Acht u het aanvaardbaar dat een sociale dienst ver zijn boekje privé-gegevens van bijstandscliënten zonder hun toestemming aan een commercieel arbeidsbemiddelingsbureau ter beschikking stelt? Bent u bereid om te onderzoeken in hoeverre zulke praktijken ook elders bij Sociale Diensten plaatsvinden? Herrinnert U zich uw antwoord op eerdere vragen dat U het vooralsnog niet wenselijk vond om uitbesteding van de uitvoering van de bijstandswet tegen te gaan? Acht u het, gezien de Amsterdamse ervaring, nu nog steeds verantwoord dat de uitvoering van de bijstandswet wordt uitbesteed? Indien u niet van plan bent een halt toe te roepen aan uitbestedingen van de uitvoering van de bijstandswet in het algemeen, hoe wilt u dergelijke problemen bij deze en andere sociale diensten in de toekomst dan voorkomen? Volkskrant, 23 december 1999 Aanhangsel Handelingen, der Tweede Kamer der Staten-Generaal 1999–2000, nr. 133.	 Ik heb hier kennis van genomen. Ik heb eveneens kennis genomen van het genoemde rapport. Ik acht het niet aanvaardbaar dat een sociale dienst privé-gegevens zonder toestemming van de bijstandscliënt beschikbaar stelt aan een commercieel arbeidsbemiddelingsbureau. In artikel 123 van de Algemene bijstandswet (Abw) is geregeld dat informatie, die is verkregen voor de uitvoering van de Abw, niet verder bekend mag worden gemaakt dan voor de uitvoering van de Abw noodzakelijk is dan wel op grond van de Abw overigens wordt voorgeschreven of toegestaan. De Abw maakt wel een uitzondering mogelijk wanneer de klant zelf schriftelijk heeft verklaard tegen verdere bekendmaking geen bezwaar te hebben. Ik verwijs verder naar mijn antwoorden op de vragen, 15 oktober 1999 (Aanhangsel van de Handelingen, TK vergaderjaar 1999/2000, nr. 133). Het onderwerp uitbesteding heeft mijn volle aandacht. Het privacy-aspect vormt daarbij een van de belangrijkste aandachtspunten, zowel in het beleid als in het toezicht. Bij rechtmatigheidsonderzoeken wordt aan dit aspect dan ook regulier aandacht besteed. Zoals ik in antwoord op eerdere vragen heb aangegeven zie ik, voor zover door gemeenten rekening wordt gehouden met de in de wet neergelegde beperkingen, geen reden om uitbesteding van taken van de Abw tegen te gaan. De sociale dienst van Amsterdam heeft onderkend dat zij in strijd met de regelgeving heeft gehandeld en inmiddels kenbaar gemaakt in de toekomst met de in de wet gegeven beperkingen rekening te houden. In mijn eerdere antwoord op de Kamervragen, 15 oktober 1999 heb ik aangegeven dat de informatie-overdracht aan gemeenten, wat betreft de mogelijkheden en beperkingen tot uitbesteding van taken in het kader van de Abw, geïntensiveerd wordt. Op dit moment wordt gewerkt aan een herziening van het in 1998 uitgebrachte privacykader voor de Abw. Ik ben voornemens de spelregels voor uitbesteding in deze herziening nader uiteen te zetten.	 Sociale Zaken en Werkgelegenheid
 KVR10959.xml	 1999	 CDA	 Vragen naar aanleiding van een bericht in NRC Handelsblad van 11 november 1999 dat enkele hoogleraren kritische brieven over de besluitvorming over de Tweede Maasvlakte naar minister Netelenbos (VW) hebben gestuurd.	 Is het waar dat u twee kritische brieven heeft ontvangen van enkele hoogleraren over de besluitvorming over de Tweede Maasvlakte? Bent u bereid deze brieven op zeer korte termijn in afschrift aan de Kamer te doen toekomen? NRC Handelsblad, 11 november 1999	 Bijlagen ter inzage gelegd bij afdeling Parlementaire Documentatie	 Verkeer en Waterstaat
 KVR1096.xml	 1995	 VVD	 Betreft vragen naar aanleiding van een bericht in het Algeem Dagblad als zou de ontvoerder van Freddy Heineken zich ophouden in Paraquay.	 Is het bericht waar, als zou de terzake van de ontvoering van Freddie Heineken veroordeelde F.M. in Paraquay verblijven? Welke stappen hebt u ondernomen om te bevorderen dat F.M. zijn straf in Nederland ondergaat? Algemeen Dagblad, 18 augustus 1994	 De zaak waar de vragen betrekking op hebben heeft mijn aandacht. Uit diplomatieke en operationele overwegingen acht ik het niet opportuun op dit moment inhoudelijk op deze zaak in te gaan. Zodra het mogelijk is zal ik de Kamer nadere informatie doen toekomen.	 Justitie
 KVR10960.xml	 2000	 VVD	 Vragen over complicaties bij patiÃ«nten die rÃ¶ntgenonderzoek met contrastmiddelen ondergaan en over het onderzoeken van schadelijke gevolgen van deze middelen. NVSMC: Nederlandse Vereniging Slachtoffers Medische Contrastmiddelen.	 Bij hoeveel procent van de patiënten die röntgenonderzoek met contrastmiddelen ondergaan in Nederland treden complicaties op? Op grond van welk specifiek wetenschappelijk onderzoek komt u tot dit percentage? Om welke schadelijke gevolgen gaat het? Hoe vaak komen deze voor? Deelt u de constatering van de Nederlandse Vereniging Slachtoffers Medische Contrastmiddelen (NVSMC) dat het mechanisme waardoor schade ontstaat onbekend is, en dat de schade dus onvoorspelbaar is? Zo ja, bent u dan bereid een wetenschappelijk onderzoek (eventueel in internationaal verband) hiernaar te initiëren, waarbij ook wordt gekeken naar de schadelijke gevolgen van contrastmiddelen? Op basis van welke onderzoeken en onderzoeksresultaten binnen de farmaceutische industrie heeft het College ter Beoordeling van Geneesmiddelen toestemming verleend aan de producenten van röntgencontrastmiddelen voor het op de markt brengen van in Nederland gebruikte contrastmiddelen?	 Een exact percentage van patiënten die röntgenonderzoek met contrastmiddelen ondergaan hebben en bij wie complicaties zijn geconstateerd kan niet genoemd worden. Op grond van informatie, verkregen van de secretaris van de Nederlandse Vereniging voor Radiologie, is de kans op complicaties wel in algemene termen aan te geven (deze ligt tussen 1 op 40 000 en 1 op 100 000). Zeker is dat het om een zeer kleine kans gaat. Bovengenoemde getallen worden door het radiologisch veld als algemene standaard gehanteerd. Een specifiek wetenschappelijk onderzoek is niet aan te geven. De NVSMC heeft enige jaren geleden contact gezocht met de Hoofdinspecteur voor de Gezondheidszorg en hem de zorg van de Vereniging kenbaar gemaakt over het gebruik van contrastmiddelen en over de directe gevaren van contrastmiddelen voor de patiënt. Zij hebben een onderzoek geëntameerd en doen uitvoeren rond de grootte van het probleem. De resultaten van dit onderzoek zijn helaas onvoldoende toetsbaar. Zoals ik in mijn antwoord op vraag 4 uitvoerig uiteen zal zetten worden contrastmiddelen op basis van drie criteria (kwaliteit, werkzaamheid en veiligheid) getoetst. Een deel van de toxiciteit van contrastmiddelen is bekend (met name voor wat betreft de nieren). Een ander deel van de toxiciteit van contrastmiddelen is echter nog onbekend. Het is op dit moment niet te voorspellen bij welke patiënten, bij toediening van contrastmiddelen, zich complicaties zouden kunnen voordoen. Internationaal gezien vindt redelijk veel onderzoek plaats naar bepaalde vormen van toxiciteitsmechanismen van contrastmiddelen. Vooral de niertoxiciteit is onderwerp van onderzoek. In Nederland wordt ook toxiciteit van contrastmiddelen wetenschappelijk onderzocht. Ik zal de Inspectie voor de Gezondheidszorg verzoeken om in de loop van 2000 een vervolgonderzoek naar de kwaliteitsborging in radiodiagostische afdelingen te starten. Er zijn vele verschillende contrastmiddelen. Globaal worden de in gebruik zijnde contrastmiddelen in twee groepen onderverdeeld: contrastmiddelen die nodig zijn voor het verkrijgen van een betere röntgenfoto (dus slechts bruikbaar voor de verbetering van de reflectie) en contrastmiddelen die nodig zijn voor het beter kunnen diagnosticeren (dus ook bruikbaar voor de vaststelling of een ziekte/aandoening daadwerkelijk aanwezig of afwezig is). Voor de toelating van contrastmiddelen op de Nederlandse markt en hun gebruik binnen de Nederlandse gezondheidszorg gelden dezelfde eisen als voor gewone geneesmiddelen. De toelating van contrast- of geneesmiddelen op de Nederlandse markt vindt plaats op basis van drie criteria: kwaliteit, werkzaamheid (in de betekenis van diagnostische toepasbaarheid) en veiligheid. De voor- en nadelen van het desbetreffende contrast- en geneesmiddel worden op basis van deze criteria zorgvuldig in kaart gebracht. De beoordeling van een contrast- en geneesmiddel voor toelating en gebruik vindt plaats aan de hand van een drietal dossiers: een chemisch-farmaceutisch dossier, een farmacologisch-toxicologisch dossier, een klinisch dossier. Het klinisch dossier valt uiteen in twee delen: een puur klinisch deel en een farmacokinetisch deel. Het farmacokinetisch deel beschrijft en analyseert de lotgevallen van een contrastmiddel in het menselijk lichaam.	 Volksgezondheid, Welzijn en Sport (VWS)
 KVR10963.xml	 2000	 GroenLinks	 Vragen over faxen van Abdilahi Iman, Minister of Resettlement, Rehabilitation van Somaliland aan dhr. Van Krieken van de IND (Immigratie- en Naturalisatiedienst van het Ministerie van Justitie), over het ontbreken van geldige reisdocumenten en feitelijke onmogelijkheid van de terugkeer van Somalische asielzoekers.	 Bent u bekend met de faxen die Abdilahi Iman, Minister of Ressettlement, Rehabilitation van Somaliland op 25 augustus 1999 en 5 september 1999 heeft gestuurd aan dhr. P.J. van Krieken van de IND? Deelt u de mening dat deze faxen gelezen moeten worden als een opzegging van de Tripartiete overeenkomsten van juni 1997 en januari 1998, mede gelet op de eerdere negatieve conclusie in een brief van 23 januari 1999? Welke consequenties trekt u uit deze opzegging en op welke wijze heeft u hierop gereageerd? Bent u bekend met gevallen waarin de Somalische autoriteiten hebben voorzien in reisdocumenten? Acht u het mogelijk en wenselijk dat een niet erkende regering wel reisdocumenten verschaft en dat deze als geldig worden beschouwd door landen die niet tot erkenning willen overgaan? Bent u bekend met de verklaring van de Verenigde Naties dat de Permanente Missie van Somalië, die in Genève zetelt, geen enkele juridische status heeft en daarom ook geen geldige reisdocumenten kan afgeven? Zo ja, waarom verwijst u dan nog naar deze Missie voor reisdocumenten? Waaruit bestaan die activiteiten waarmee de Internationale Organisatie voor Migratie de terugkeer van asielzoekers ondersteunt? Acht u het niet van belang dat zij, teneinde de asielzoekers optimaal te ondersteunen, in het betreffende land zelf werkzaam is? Op welke wijze zou zij de activiteiten kunnen verrichten vanuit andere landen dan Somaliland? Acht u, gelet op bovenstaande vragen, terugkeer voor Somaliërs naar Somaliland feitelijk mogelijk? Zo ja, op welke wijze? Zo neen, komt deze groep niet in aanmerking voor de in uw Terugkeernotitie voorgestelde verblijfsvergunning vanwege feitelijke onmogelijkheid om terug te keren? Bent u in elk geval bereid om deze groep asielzoekers, die inmiddels al jarenlang in het ongewisse blijft, niet op dit moment het recht op opvang te ontzeggen? Acht u het correct dat de Internationale Organisatie voor Migratie correspondentie betreffende terugkeer van een Somaliër zonder toestemming doorstuurt naar de IND? Tast een dergelijke handelswijze de onafhankelijke positie van de IOM niet aan?	 	 Justitie
 KVR10964.xml	 1999	 D66	 Vragen over vaccinatie van kinderen en de verantwoordelijkheid daarvoor, naar aanleiding van het bericht in het Algemeen Dagblad van 16 december 1999 over de mazelenepidemie die sinds het voorjaar in Nederland heerst en over het feit dat inmiddels drie kinderen zijn overleden en negenendertig anderen in het ziekenhuis zijn opgenomen als gevolg van het niet vaccineren tegen deze besmettelijke ziekte.	 Bent u op de hoogte van de mazelenepidemie die sinds het voorjaar in Nederland heerst? Is het u tevens bekend dat inmiddels drie kinderen zijn overleden en negenendertig anderen in het ziekenhuis zijn opgenomen als gevolg van het niet vaccineren tegen deze besmettelijke ziekte? Loopt de vaccinatiebereidheid van Nederlanders terug? Zo ja, betreft het hier specifieke groepen binnen de bevolking en wat is de reden hiervoor? Bent u bereid om – met als uitgangspunt dat de eerste verantwoordelijkheid voor de opvoeding van kinderen bij de ouders ligt – in te grijpen als ouders een situatie creëren die (op termijn) levensbedreigend voor hun kind(eren) zou kunnen zijn omdat zij er op grond van geloofsovertuiging of vanwege een andere reden voor kiezen hun kinderen niet te laten vaccineren? Zo ja, vindt u dat er om te kunnen ingrijpen wetgeving moet komen die vaccinatie van kinderen tot twaalf jaar verplicht stelt of dient ingrijpen door de overheid te verlopen via het tijdelijk uit de ouderlijke macht ontheffen van ouders met behulp van de bestaande regelingen op het terrein van jeugdbescherming? Bent u bereid wetgeving voor te bereiden die vaccinatie van kinderen tot twaalf jaar verplicht stelt? Zo nee, waarom niet? Bent u tevens bereid de voorlichting over het belang van vaccinatie van kinderen tegen onder andere mazelen een extra impuls te geven? Zo ja, op welke wijze denkt u dat te doen? Algemeen Dagblad, 16 december 1999 De Ochtenden, Avro, 20 december 1999	 Ja, het is mij bekend dat er een mazelenepidemie is en dat drie kinderen zijn overleden en ruim 40 kinderen met ernstige complicaties zijn opgenomen in het ziekenhuis. Van de patiënten was 99 procent niet ingeënt tegen mazelen. Voor zover mij bekend is loopt de vaccinatiebereidheid in Nederland niet terug. De Inspectie voor de Gezondheidszorg heeft recent overzichten uitgebracht over de vaccinatietoestand in Nederland per 1-1-1998 en per 1-1-1999. Hieruit blijkt dat in de afgelopen jaren zeer kleine schommelingen in de landelijke entpercentages hebben plaatsgevonden, maar dat deze onveranderd hoog blijven. Omdat ik het van groot belang vind om de vaccinatiegraad goed te volgen en de rapportage door de Inspectie noodgedwongen altijd met enige vertraging tot stand komt heb ik in november 1999 opdracht gegeven tot een onderzoek naar de vaccinatiebereidheid onder de doelgroepen van het Rijksvaccinatieprogramma. Daarmee zal gekeken worden of er ontwikkelingen zijn die op termijn zouden kunnen leiden tot een lagere vaccinatiegraad. Indien dit zo is kunnen vervolgens maatregelen worden genomen. Naar aanleiding van de polio-epidemie van 1992–1993 is de vraag aan de orde geweest of vaccinatie verplicht gesteld moet worden. De Nationale Raad voor de Volksgezondheid is toen gevraagd hierover te adviseren. Dit heeft geleid tot het advies «Vaste prik?». Op basis daarvan heeft het kabinet toen haar standpunt bepaald. Hierin is aangegeven dat uit het oogpunt van de volksgezondheid het wenselijk is elk kind te vaccineren en een zo hoog mogelijke vaccinatiegraad te bereiken. Daarom wordt vaccinatie via het Rijksvaccinatieprogramma aan ieder kind gratis aangeboden. Hiervan laat 96–97% zich op vrijwillige basis vaccineren. Verplichte vaccinatie zou tot doel hebben de resterende 3–4% te bereiken, waaronder kinderen waarvan de ouders gewetensbezwaren hebben. Omdat de gevolgen van het niet vaccineren voor de niet gevaccineerden groot kunnen zijn, wat voor zowel mazelen als polio geldt, is verplichte vaccinatie na de polio-epidemie ernstig in overweging genomen. Met name praktische argumenten hebben gezorgd dat van een vaccinatieplicht is afgezien. Dit betreft de handhaafbaarheid van de verplichting en de kans dat deze averechts werkt waardoor uiteindelijk een lagere vaccinatiegraad wordt bereikt dan met de huidige vrijwillige deelname. Daar komt bij dat in dringende gevallen kan worden uitgeweken naar een tijdelijke maatregel van ontheffing van ouderlijk gezag. Mijns inziens zijn deze argumenten nog steeds van kracht en zijn er geen redenen om nu een ander standpunt in te nemen. Ik ben dan ook niet bereid om zoals u vraagt vaccinatie van kinderen tot twaalf jaar verplicht te stellen. Ik heb het afgelopen jaar reeds een aantal initiatieven genomen om duidelijk te maken waarom vaccinatie ook in deze tijd nog zo belangrijk is. – Eind 1998 is een brochure uitgebracht met antwoorden op veelgestelde vragen over vaccinaties. Dit betreft niet alleen mazelen maar alle vaccinaties uit het Rijksvaccinatieprogramma. De brochure is verkrijgbaar via de consultatiebureau’s en de tekst is ook te vinden op internet. – Op 15 december heb ik een persbericht uitgebracht waarin het belang van vaccinatie tegen mazelen nogmaals is benadrukt. – Samen met andere betrokkenen wordt nagegaan welke activiteiten mogelijk zijn om de vaccinatiegraad in Nederland te bevorderen en te zorgen dat deze niet terug zal lopen. Gedacht wordt onder meer aan het opzetten van een website over vaccinatie. Ook wordt gekeken of nascholing mogelijk is van de betrokken beroepsgroepen.	 Volksgezondheid, Welzijn en Sport
 KVR10965.xml	 1999	 VVD	 Vragen met betrekking tot een mogelijke heroverweging van het verbod en de voorstellen van een werkgroep met betrekking tot verwijdering van de verontreiniging.	 Is de Minister van VROM voornemens op korte termijn het gebruik van loodhagel en PAK-houdende kleiduiven integraal te verbieden? Is het de Minister bekend dat een eenzijdig verbod voor Nederland op het gebruik van loodhagel en PAK-houdende kleiduiven ook op kleiduivenschietbanen, het einde betekent van de beoefening van de Olympische en Internationale kleiduivenschietsport in ons land? Heeft een breed samengestelde werkgroep bestaande uit deskundigen van VROM, VWS, Defensie, Interprovinciaal Overleg, Vereniging van Nederlandse Gemeenten, Nederlands Olympisch Comité Sport Federatie, Koninklijke Nederlandse Bond van Schietbaanhouders, in opdracht van de vorige minister van VROM, een plan uitgewerkt waarmee op termijn en in internationaal verband wordt gekomen tot een verbod van lood en PAK op kleiduivenschietbanen en waarbij vervolgens de totale verontreiniging wordt verwijderd op kosten van de gebruikers? Klopt het dat de maatregelen die de Minister van VROM nu voorbereidt mogelijk leiden tot een minder vergaande vorm van sanering, namelijk de IBC-variant, waarbij de verontreiniging niet wordt verwijderd? Is het de Minister bekend dat verontreiniging met metallisch lood vrijwel immobiel is en daardoor langere tijd goed beheersbaar, maar dat op lange termijn door allerlei milieu invloeden loodzouten kunnen ontstaan die wel in oplossing kunnen gaan en de verontreiniging mobiel maken? Is de Minister van VROM bereid zijn besluit te heroverwegen en alsnog het plan van de werkgroep uit te voeren?	 Ja. Kleiduivenschieten is een Olympische tak van sport met wereldwijd vele beoefenaars. Volgens cijfers van de International Shooting Sports Federation is het qua grootte de derde individuele sport ter wereld. Ook in Nederland zijn vele schutters actief, zowel op nationaal en internationaal wedstrijdniveau als op recreatief niveau. De (inter)nationale sportreglementen schrijven het gebruik van loodhagel voor. Op initiatief van enkele Europese sportfederaties, waaronder de Koninklijke Nederlandse Schutters Associatie (KNSA) wordt al enkele jaren getracht deze sportreglementen zodanig aan te passen dat zij niet meer verplichten tot het schieten met loodhagel. In maart 2000 zal tijdens een besluitvormende vergadering van de internationale Olympische sportfederaties een voorstel worden besproken om het gebruik van loodhagel in wedstrijdverband niet meer verplicht te stellen voor de kleiduivenschietsport. Als dit voorstel wordt aangenomen en binnen een redelijke termijn kan worden geëffectueerd – ik ga daarbij uit van een periode van één jaar na aanvaarding van dat besluit – is mijn streven erop gericht om de datum van mijn voorgenomen verbod op loodhagel niet uit de pas te laten lopen met het tijdstip waarop de wijziging van de internationale sportreglementen in werking treedt. Indien onverhoopt in maart 2000 niet wordt besloten tot de voorgestelde wijziging van de internationale sportreglementen, of inwerkingtreding van de gewijzigde reglementen langer duurt dan een jaar, dan zie ik mij genoodzaakt de milieubelasting van het kleiduivenschieten te beteugelen door het treffen van een nationaal verbod op het gebruik van loodhagel. Ik ben mij ervan bewust dat een dergelijke maatregel vergaande gevolgen heeft voor de kleiduivenschietsport in wedstrijdverband, zowel op nationaal als internationaal niveau. Het besluit betekent in dat geval dat de beoefening op Olympisch niveau feitelijk onmogelijk wordt gedurende de periode dat de internationale reglementen nog niet zijn aangepast. Uiteraard zal daarover nog contact opgenomen worden met de vertegenwoordigers van de betreffende sportorganisaties in Nederland. Gegeven die situatie en in afwachting van de uitkomsten van de vergadering in maart 2000, kan ik daar thans niet op vooruitlopen. Voor het kleiduivenschieten op recreatief niveau heeft deze maatregel geen gevolgen omdat deze groep beoefenaars met loodvrije munitie op PAK-vrije kleiduiven kan schieten. In opdracht van het Ministerie van VROM is door het bureau De Straat Milieu-adviseurs een onderzoek uitgevoerd naar het kleiduivenschieten in Nederland. Het onderzoek heeft geresulteerd in het rapport «Beperking van de milieubelasting bij kleiduivenschieten» dat op 21 januari 1997 aan de toenmalige Minister van VROM is aangeboden. Een op het rapport gebaseerd voorstel voor de inzet van beleidsinstrumenten om een en ander te verwezenlijken, is onderwerp geweest van uitvoerig bestuurlijk overleg in de Stuurgroep Bodem en Water (StuBoWa) waarin naast VROM ook IPO en VNG zitting hebben. Op 28 mei 1998 heeft de stuurgroep ingestemd met het voorstel om een convenant, een circulaire, een beleidsregel en een AMVB als beleidsinstrumenten nader uit te werken. Op basis van dit bestuurlijke akkoord heeft een begeleidingscommissie, waarin overheden, bedrijfsleven en georganiseerde sport participeerden, een begin gemaakt met deze inhoudelijke uitwerking. Die inhoudelijke uitwerking is echter niet voltooid omdat ik in april 1999 heb vastgesteld dat het instrumentarium niet zou leiden tot gegarandeerde en tijdige verwezenlijking van de door mij voorgestane milieudoelen. Een nadere toelichting op mijn overwegingen daaromtrent is in het antwoord op vraag 6 gegeven. De beantwoording van deze vraag vergt enige nuancering omdat twee zaken van elkaar moeten worden onderscheiden; enerzijds de beëindiging van de voortdurende belasting van de bodem en anderzijds de sanering van verontreinigde bodems. Mijn voorgenomen verbodsmaatregel behelst een verbod op het gebruik van loodhagel en PAK-houdende kleiduiven. Ten aanzien van de beëindiging van de bodembelasting is dat naar mijn oordeel de meest effectieve bronmaatregel om de in mijn antwoord op vraag 6 genoemde milieudoelen te realiseren. Provincies en gemeenten zijn bevoegde gezagen voor wat betreft de sanering van verontreinigde bodems. Sanering van verontreinigde bodems dient volgens de Wet milieubeheer, dan wel de Wet bodembescherming te worden gerealiseerd. Op grond van de Wet bodembescherming zal dat kunnen leiden tot IBC-sanering. Met het oog op mogelijke wijziging van de functie van een schietbaan, nu of in de toekomst, zou een schietbaanhouder echter tot verdergaande maatregelen zoals volledige verwijdering van de verontreinigde bodem kunnen overgaan. Ja. Door de inzet van monitoring, als onderdeel van saneringsbeleid, kan overigens worden vastgesteld of en in welke mate er sprake is van mobilisering van metallische loodverontreiniging in de bodem. Neen. Mijn uitgangspunt bij het milieubeleid inzake kleiduivenschieten is steeds geweest een zo spoedig mogelijk beëindiging van de bodembelasting met lood en PAK’s, en sanering van verontreinigde bodems van schietterreinen. Mijn overwegingen om niet in te stemmen met het plan van de begeleidingscommissie zijn dat: – de maatregelen, voorgesteld door de begeleidingscommissie, niet leiden tot een spoedige beëindiging van loodemissies omdat het schieten op PAK-houdende kleiduiven nog tot 2005 en met loodhagel nog tot 2012 onbeperkt zou worden gecontinueerd; – in de maatregelen zoals voorgesteld door de begeleidingscommissie, sanering van verontreinigde bodems door middel van volledige verwijdering pas op zeer lange termijn – namelijk na 2029 – zou worden gerealiseerd, zonder dat daarbij harde resultaatsgaranties worden gegeven; – de maatregelen er vanuit gaan dat de overheid overtreding van de in 1987 geïntroduceerde wettelijke zorgplicht ex artikel 13 van de Wet bodembescherming (Wbb) en artikel 1.1a van de Wet milieubeheer (Wm) nog ten minste tot 2012 toestaat; – de voorgestelde maatregelen qua omvang en inzet van beleidsinstrumenten strijdig zijn met de uitgangspunten van deregulering (MDW) en er vanuit de optiek van het convenantenbeleid vraagtekens kunnen worden geplaatst bij de in te zetten beleidsinstrumenten. Ik ben om bovenstaande redenen dan ook niet voornemens mijn besluit in deze te heroverwegen. Wel ben ik bereid om de datum van inwerkingtreding van het verbod op loodhagel in lijn te brengen met de datum van wijziging van de internationale sportreglementen, mits aan de voorwaarden wordt voldaan die ik in mijn antwoord op vraag 2 heb beschreven.	 Volkshuisvesting, Ruimtelijke Ordening en Milieubeheer
 KVR10966.xml	 1999	 GPV	 Vragen naar aanleiding van berichten in het Nederlands Dagblad van 11 december 1999 over de sfeer van repressie waaraan de christelijke minderheid in Padang op West-Sumatra in toenemende mate aan blootstaat.	 Kent u de berichten over de sfeer van repressie waaraan de christelijke minderheid in Padang op West-Sumatra in toenemende mate bloot staat? Erkent u dat gerede twijfel gewettigd is over de beschuldiging van «dwangbekering» op grond waarvan een aantal christenen tot zware gevangenisstraffen is veroordeeld? Bent u bereid de Indonesische autoriteiten er op te wijzen dat een open en eerlijke rechtsgang niet alleen een normale rechtsstatelijke eis is, maar ook een bijdrage kan leveren aan het voorkomen van een gevaarlijke escalatie tussen godsdienstige groepen? Kan bevorderd worden dat zijdens uw ambassade in de vorm van waarneming publiekelijk betrokkenheid en aandacht wordt getoond voor zaken die nog in hoger beroep dienen? Wilt u, indien nodig, de Indonesische regering vragen dat wordt voorkomen dat gevolg wordt gegeven aan eisen over te gaan tot het sluiten van kerken? Nederlands Dagblad, 11 december 1999	 Ja. Het is duidelijk dat in Indonesië pas na het aantreden van de democratisch gekozen president Wahid is begonnen met de opbouw van een deskundige en onafhankelijke rechterlijke macht. In mijn gesprekken met de Indonesische regering is dit thema uitgebreid aan de orde gekomen. Procureur-Generaal Marzuki Darusman verzekerde mij dat toepassing van de «rule of law» één van de prioriteiten is van de regering Wahid. Het is duidelijk dat dit een zaak van lange adem is, die veel inspanning zal vragen. Zolang de opbouwfase voortduurt, is de rechtsgang in Indonesië nog niet met voldoende waarborgen omkleed om politieke beïnvloeding te voorkomen die afdoet aan het recht op godsdienstvrijheid, waaronder is begrepen de vrijheid om van godsdienst te veranderen en de vrijheid een zelf gekozen godsdienst te hebben of te aanvaarden. Deze vrijheden zijn vastgelegd in art. 18 van de Universele Verklaring van de Rechten van de Mens en art. 18 van het Internationaal Verdrag inzake Burgerlijke en Politieke Rechten. Nederland is mede vanwege bovengeschetste situatie bereid assistentie te verlenen op het terrein van mensenrechten en goed bestuur aan Indonesië. In mijn gesprekken in Jakarta is het thema religieuze tolerantie uiteraard aan de orde geweest. Ik ben ervan overtuigd geraakt dat juist president Wahid en zijn regering zich zeer wel bewust zijn van en actief zullen optreden tegen mogelijke radicalisering van maatschappelijke tegenstellingen langs etnische en religieuze lijnen. Voorts heeft Nederland zowel in multilateraal (EU en VN) als bilateraal verband Indonesië (zoals tijdens de bezoeken van minister Herfkens en mijzelf aan Jakarta) gewezen op de noodzaak van handhaving van de mensenrechten, waaronder ook valt de vrijheid van geloofsverkondiging en van godsdienstkeuze. De escalatie van geweld tussen de verschillende geloofsgemeenschappen in verschillende delen van Indonesië, waaronder in het bijzonder de Molukken, is zorgwekkend. Ook op dit terrein zoekt Nederland actief naar mogelijkheden om bij te dragen aan oplossingen. In dit verband denk ik bijvoorbeeld aan hulp op het gebied van goed bestuur en decentralisatie en activiteiten op het gebied van goed bestuur. Het is echter in de allereerste plaats aan Indonesië om aan te geven wat een bruikbare vorm zou kunnen zijn. Voorts heb ik tijdens mijn bezoek aan Indonesië aandacht gevraagd voor de handhaving van de fundamentele vrijheden, waaronder de godsdienstvrijheid. Om effectief te zijn zal hier evenwel een evenwichtige benadering moeten worden gekozen, waaruit blijkt dat Nederland niet slechts voor één geloofsgemeenschap opkomt, maar voor alle godsdiensten en overtuigingen. Vanzelfsprekend volgt de Nederlandse ambassade dergelijke zaken nauwlettend. Bovendien brengen de ambassadeur en zijn medewerkers tijdens de reguliere bezoeken aan de verschillende regio’s van de archipel, wanneer daartoe aanleiding is, het Nederlandse standpunt, en indien nodig bezorgdheid, onder de aandacht van de lokale autoriteiten. Bij de gelegenheden dat door Nederland met Indonesië over de mensenrechtensituatie wordt gesproken, wordt niet alleen de nadruk gelegd op de verplichting van de overheid om de mensenrechten niet te schenden, maar ook de verplichting van de overheid de uitoefening van fundamentele vrijheden, als het uitoefenen van de godsdienstvrijheid, te beschermen en te garanderen. Indien nodig en waar mogelijk, zal ik de Indonesische regering er aan herinneren dat volgens internationale mensenrechteninstrumenten, waaronder de VN-verklaring inzake de Uitbanning van Alle Vormen van Onverdraagzaamheid en Discriminatie op grond van Godsdienst of Overtuiging, een ieder de vrijheid heeft plaatsen voor godsdienstuitoefening, waaronder kerken, op te richten en te onderhouden.	 Buitenlandse Zaken
 KVR1097.xml	 1995	 PvdA	 Betreft export van zuiveringsslib naar de Krim.	 Is er vuil slib vanuit Nederland naar de Krim (Oekraı¨ne) vervoerd? Zo ja, wanneer? In welke hoeveelheid? Is de levering voorzien van een afschrift van de analyseresultaten? Onder welk van de begripsomschrijvingen van BOOM vallen bedoelde goederen: zuiveringsslib, compost of een andere aanduiding? Is voor de export van zuiveringsslib en/of compost een vergunning vereist? Wie verleent de vergunning en is terzake een vergunning verstrekt? Worden bij de vergunningverlening de aangeboden goederen getoetst aan de kwaliteitseisen conform BOOM? Zo ja, is er dan sprake van certificatie van de goederen? Wat is er gebeurd met de politie-informatie van de Senator fu¨r Umweltschutz und Stadtentwicklung van Bremen aan het ministerie van Volkshuisvesting, Ruimtelijke Ordening en Milieubeheer over de mogelijke levering van zuiveringsslib door het bedrijf Rutte Recycling aan een Duitse tussenhandelaar? Is enige overheidsinstantie, hetzij in Nederland hetzij in de Oekraı¨ne, betrokken bij deze transactie die als «humanitaire hulp», wordt aangeduid? Op welke manier zou het humanitaire karakter van de hulpverlening tot uitdrukking kunnen komen, dan wel zijn gekomen? Kan het bedrijf Rutte Recycling nog voldoen aan de wettelijke verplichting om de afgesloten registers over het jaar 1994 voor 1 maart 1995 te doen toekomen aan gedeputeerde staten van Noord-Holland, nu de administratie in beslag genomen is? Op welke manier past het exporteren van zuiveringsslib en/of compost in de beoogde ontwikkelingen en taakstelling van de notitie Preventie en Hergebruik? De Volkskrant van 23 januari 1995: Rutte zou vuil slib op de Krim hebben gedumpt; Algemeen Dagblad van 23 januari 1995: Greenpeace: Vuil slib naar Oekraı¨ne vervoerd Besluit kwaliteit en gebruik overige organische meststoffen van 20 november 1991, incl. wijzigingen Kamerstuk 20 877, nr. 2	 	 Volkshuisvesting, Ruimtelijke Ordening en Milieubeheer
 KVR10972.xml	 1999	 VVD	 Vragen naar aanleiding van de uitspraken van een lid van het College van Burgemeester en Wethouders van de gemeente Veghel tijdens een programma van Omroep Brabant van 17 november 1999 over de boete-opbrengsten van snelheidsovertredingen, geconstateerd met een door de gemeente geplaatste, onderhouden en volledig geëxploiteerde camera op met name provinciale wegen en rijkswegen.	 Heeft u kennisgenomen van de uitspraken van een lid van het College van Burgemeester en Wethouders van de gemeente Veghel over de boete-opbrengsten van snelheidsovertredingen, geconstateerd met een door de gemeente geplaatste, onderhouden en volledig geëxploiteerde camera op met name provinciale wegen en rijkswegen? Is het waar, dat de wegbeheerders van provinciale wegen en rijkswegen rond de gemeente Veghel zelf geen investeringen doen in het plaatsen, onderhouden en exploiteren van snelheidscamera’s langs de aan hun beheer toevertrouwde wegen en dat de gemeente Veghel vanuit haar verantwoordelijkheid voor de hele verkeersveiligheid uit eigen budget aldaar snelheidscamera’s plaatst, onderhoudt en exploiteert? Wat is uw oordeel hierover? Is dit een landelijk beeld? Indien het antwoord op de vorige vraag bevestigend luidt, welke maatregelen overweegt u dan te treffen om de onderscheiden wegbeheerders zelf verantwoordelijk te laten zijn voor de algehele verkeersveiligheid – waaronder de handhaving van de maximumsnelheden – op de aan hun beheer toevertrouwde wegen? Deelt u de opvatting van Burgemeester en Wethouders van de gemeente Veghel dat een deel van de boete-opbrengsten, geconstateerd met een «eigen» camera langs de provinciale wegen en rijkswegen, moet terugvloeien naar de gemeentelijke kas om deze gelden vervolgens te oormerken voor investeringen in het kader van het programma Duurzaam Veilig? Zo neen, waarom niet? Omroep Brabant, 17 november 1999	 Ja. Naar aanleiding van een aantal ernstige verkeersongevallen op de N265 is voor de N265 een verkeersveiligheidsproject ontwikkeld. Dit project bevat de volgende onderdelen: – Het instellen van een 70 km per uur limiet op het weggedeelte van de N265 dat in de gemeente Veghel loopt; – Het aanpassen van de vormgeving van de weg; – Het wijzigen van de verkeerslichten regeling; – Het opzetten van een snelheidsproject; – Het ontwikkelen van voorlichtingsactiviteiten. De gemeente Veghel heeft de nodige radar- en uitleesapparatuur bekostigd. Rijkswaterstaat heeft, zoals gebruikelijk, het voor de snelheidscontroles benodigde wegmeubilair bekostigd. Ik vind het positief dat betrokken partijen verantwoordelijkheid nemen voor de bevordering van verkeersveiligheid. Het is mij niet bekend in hoeverre deze werkwijze landelijk gevolgd wordt. Per 1 juli 2000 gaat er in de politieregio Brabant Zuidoost (waarin de gemeente Veghel valt) een regioplan verkeershandhaving van start. Bezien zal worden in hoeverre het snelheidsproject op de N265 daarbinnen past en of het in de rede ligt om de (vervolg)kosten van dit project (deels) uit het beschikbare budget voor het regioplan te financieren. Ter uitvoering van het kabinetsstandpunt IBO-V (Kamerstukken II, 25 846 nr. 1) vindt momenteel onderzoek plaats naar kansen en risico’s van (varianten van) bestuurlijke handhaving van de verkeersregels. Het streven is er op gericht de kabinetsreactie op het nog te verschijnen onderzoeksrapport nog vóór het komend zomerreces aan de Tweede Kamer toe te zenden. Deze kabinetsreactie zal onder meer een uiteenzetting geven over de gewenste rol van het decentraal bestuur bij het waarborgen van de verkeersveiligheid. Eveneens ter uitvoering van het kabintsstandpunt IBO-V zijn in 1999 acht 8 «regioplannen verkeershandhaving» gestart en zullen in 2000 nog eens 8 regioplannen starten, waaronder een regioproject in Brabant Zuidoost. Kenmerkend aan deze regioplannen is dat, conform de criteria van eerder vermeld kabinetsstandpunt, op basis van overleg met het bestuur en op basis van een ongevalsanalyse prioritering van handhavingscapaciteit plaatsvindt. Op deze wijze is verzekerd dat de wegbeheerder, c.q. het decentraal bestuur, invloed heeft op de ontwikkeling en uitvoering van de regioplannen. Het streven is er op gericht om uiteindelijk in alle politieregio’s een regioplan te implementeren. Onder meer in het kader van de kabinetsreactie op het rapport van de Commissie Bestuursrechtelijke en Privaatrechtelijke Handhaving (Commissie Michiels) is het kabinet gestuit op knelpunten als gevolg van de thans geldende wijze van inboeken van ontvangsten voor boetes en transacties. Ik zal daarom scenario’s laten ontwikkelen die een passende verhouding trachten te bereiken tussen boeten opleggen, incasseren en de kosten voor de handhaving. In de huidige systematiek bestaat immers niet alleen het risico van een negatieve financiële prikkel op handhavingsinspanningen (geen compensatie voor geleverde inspanningen), maar ook het risico dat handhavende instanties te zeer afhankelijk kunnen worden van ontvangsten uit boetes en transacties. Succesvol handhavingsbeleid, leidend tot verbeterde naleving, zou thans uiteindelijk kunnen leiden tot financiële problemen voor de succesvolle handhaver. Bovendien gaat theoretisch van de huidige systematiek een negatieve financiële prikkel op de meer preventief gerichte inspanningen. Deze scenario’s en de richting, die het kabinet op basis daarvan zal inslaan, zullen de Tweede Kamer in de loop van dit jaar bereiken.	 Justitie (JUS)
 KVR10973.xml	 2000	 GroenLinks	 Vragen betreffen het voornemen om op het terrein van het zandwingat Kaliwaai (Betuwe) een natuurgebied te ontwikkelen.	 Is het u bekend dat de Delgromij binnen het voormalig zandwingat Kaliwaal in de Betuwe een natuurgebied wil gaan ontwikkelen? In hoeverre is bij dit project rekening gehouden met de Vogel- en Habitatrichtlijn, waar dit gebied onder valt en met de vogelsoort kwartelkoning die in dit gebied nestelt? Mag een project volgens de Habitatrichtlijn slechts doorgang vinden als de mogelijkheid gecreëerd is voor compensatie voor verloren waarden, in dit geval nestelgelegenheid voor de kwartelkoning? Is het waar dat de weilanden in de directe omgeving van het gebied niet gezien kunnen worden als gelijkwaardig broedgebied voor de kwartelkoning en dat zij derhalve niet gelden als compensatie? Zo ja, hoe wilt u er zorg voor dragen dat de Habitat- en Vogelrichtlijn worden nageleefd in dit gebied?	 Ja. Ten tijde van de besluitvorming was de vogelrichtlijn niet van toepassing. In de MER is aandacht geschonken aan de vogelkundige waarde. De kwartelkoning is genoemd als broedvogel. Bij het samenstellen van de MER is rekening gehouden met de positieve effecten van natuurtechnische inrichting en beheer van het gehele terrein. Eerst moet worden opgemerkt dat ten tijde van het opstellen van de plannen de vogelrichtlijn/Habitatrichtlijn niet van toepassing was op dit gebied. Zie ook onder 2. Vervolgens: Als een project van significante (negatieve) betekenis is voor de vogelkundige waarde van een gebied, mag deze activiteit in principe niet worden uitgevoerd. In het onderhavig project voegt de activiteit waarde toe. De kwartelkoning broedt in rustige percelen met een dichte begroeiing. Na de ontgronding van de weidepercelen (geen broedterrein voor kwartelkoning) zal het gebied worden beheerd door middel van extensieve begrazing hetgeen dichter begroeide percelen oplevert. Van andere soortgelijke projecten is bekend dat de kwartelkoning hier positief op reageert. Een beoordeling volgens de Habitatrichtlijn art 6, leden 3 en 4, waar de compensatie deel van uitmaakt, is niet noodzakelijk. Ja, weilanden in de omgeving zijn niet geschikt als broedgebied voor kwartelkoning. Compensatie voor de kwartelkoning is niet aan de orde (zie antwoord op vraag 3). Er is hier sprake van een zorgvuldige planvorming, die uiteindelijk zal leiden tot een gebied met een hogere natuurwaarde dan thans aanwezig. Dit uit zich in onder andere meer broedterrein voor de Kwartelkoning. Ook andere zeldzame vogels zullen hiervan profiteren. Natuurtechnische inrichting en beheer door een natuurbeherende instantie dragen voldoende zorg in zich voor natuurwaarden. Specifieke zorg ter naleving van de Vogelrichtlijn is niet noodzakelijk.	 Landbouw, Natuurbeheer en Visserij
 KVR10974.xml	 2000	 CDA	 Vragen naar aanleiding van een bericht in het dagblad de Limburger van 23 december 1999 over een voorstel van een wethouder van Venlo om softdrugs vanuit supermarkten en sigarettenwinkels te gaan verkopen.	 Heeft de wethouder van economische zaken van de gemeente Venlo voorgesteld softdrugs vanuit supermarkten en sigarettenwinkels te gaan verkopen? Is naar uw mening bij gemeentebesturen voldoende bekend wat wel en wat niet is toegestaan binnen de kaders van het Nederlandse drugsbeleid? Bent u bereid in de begin 2000 te verschijnen notitie over lokale experimenten met betrekking tot de handel in softdrugs helder aan te geven dat dit soort experimenten niet passen in het Nederlandse drugsbeleid? Dagblad de Limburger, 23 december 2000	 De wethouder van Economische Zaken van Venlo heeft, op persoonlijke titel, in een plaatselijk partij-orgaan gedachten ontwikkeld over toekomstig softdrugbeleid. Eén van deze gedachten behelsde de mogelijkheid om softdrugs te verkopen via horeca-inrichtingen en detailhandelfuncties. De wethouder heeft geen vergelijkbaar voorstel doen toekomen aan de gemeenteraad. Gemeentebesturen behoren ambtshalve kennis te hebben van alle, voor de uitoefening van hun functie relevante wet- en regelgeving. Bovendien kunnen gemeenten indien zij twijfelen over de grenzen van hun mogelijkheden op dit specifieke beleidsterrein terecht bij het enige jaren geleden door de rijksoverheid in samenwerking met de VNG ingestelde Steun- en informatiepunt Drugs en Veiligheid. In de voor het voorjaar beloofde notitie over de achterdeurproblematiek rond coffeeshops zullen slechts enkele daaraan verwante onderwerpen aan de orde komen. Ik zie dan ook geen aanleiding om in deze notitie in te gaan op andere punten die niet de achterdeurproblematiek betreffen. Dit geldt onder meer voor de verkoop vanuit andere horecagelegenheden en verkooppunten dan coffeeshops, waarvan de strafbaarheid reeds bekend is bij gemeenten.	 Justitie
 KVR10976.xml	 1999	 PvdA	 Vragen naar aanleiding van het bericht in de Telegraaf van 14 december 1999 over gewonde en zieke eidereenden en zeehonden in de Waddenzee.	 Bent u op de hoogte van de berichtgeving omtrent de gewonde en zieke eidereenden en zeehonden in de Waddenzee? Bent u op de hoogte van de oorzaken die bedoelde infecties en wonden hebben veroorzaakt? Zo ja, bent u bereid de Kamer daarover in te lichten? Zo neen, bent u bereid een onderzoek in te stellen naar de oorzaken? Bent u bereid, indien het hier gaat om oorzaken met een mogelijk structureel karakter in de vorm van verontreiniging door wrakken of lozingen door schepen, om structurele maatregelen te nemen, bijvoorbeeld in de vorm van monitoring, respectievelijk het opruimen van deze wrakken? Bent u bereid het platform, dat zich bezig houdt met de conditie van zeehonden in relatie tot milieuvervuiling, te verbreden tot andere diersoorten, waaronder eidereenden? Bent u bereid de beheerders van de Fûgelpits hierbij te betrekken? Indien sprake is van verontreiniging van het milieu door gifstoffen, bestaat dan de mogelijkheid dat deze, via mosselen, kokkels en vis, in de menselijke consumptie terecht komen? Zo ja, bestaat er dan een gevaar voor de volksgezondheid? Telegraaf, 14 december 1999 blz. 1	 Ja. Uit onderzoek aan eidereenden van onder meer de Erasmus Universiteit van Rotterdam is gebleken dat deze dieren sterk zijn vermagerd en massaal zijn geïnfecteerd met een darmparasiet waardoor een aantal van deze eidereenden van uitputting zijn gestorven. Op dit moment is vervolgonderzoek gaande op het gebied van virologie door de Erasmus Universiteit te Rotterdam en een toxicologisch onderzoek bij het Rijksinstituut voor Kust en Zee (RIKZ) van het Ministerie van Verkeer en Waterstaat te Haren. De uitkomst van dit onderzoek zal ik u te zijner tijd doen toekomen. Met betrekking tot de zeehondenpopulatie is mij bekend dat de zeehondenpopulatie in de Waddenzee doorgaand toeneemt. Recent is het Wetenschappelijk Platform Zeehonden Waddenzee van start gegaan. Over de gezondheidstoestand van de zeehonden in de Waddenzee zal dit platform mij rapporteren. Voor structurele maatregelen zie ik geen aanleiding. De toestand van de waterkwaliteit van de Waddenzee wordt door het Ministerie van Verkeer en Waterstaat middels een monitoringsprogramma gevolgd. Uit dit monitoringsprogramma zijn geen recente significante verschillen gebleken met de gegevens van voorgaande jaren. Door het Ministerie van Verkeer en Waterstaat is een oriënterend onderzoek uitgevoerd naar scheepswrakken. De conclusie uit dit onderzoek is dat de wrakken geen aanwijsbaar gevaar opleveren. Zoals ik zojuist heb aangegeven is het Wetenschappelijk Platform Zeehonden Waddenzee recent van start gegaan. Het Platform heeft als doel om door uitwisseling van kennis en het doen van onderzoeksvoorstellen een bijdrage te leveren aan de verbetering van de grondslagen van het zeehondenbeleid. Indien blijkt dat de oorzaak van de vogelsterfte een relatie heeft met de conditie van de zeehonden, dan zal het Platform gebruikmaken van de kennis van het vogelopvangcentrum. Hierover is contact geweest met de Fügelpits te Anjum. In het kader van het controleprogramma schelpdieren wordt regelmatig een monster genomen van het water waarin de schelpdieren (voornamelijk mosselen) groeien ten behoeve van de bewaking van de volksgezondheid. Er zijn bij deze controles geen significante verschillen waargenomen waaruit zou blijken dat er sprake is van een gevaar voor de volksgezondheid.	 Landbouw, Natuurbeheer en Visserij
 KVR10977.xml	 2000	 CDA	 Vragen over het slechts voor de helft openstellen (2x1 rijstrook) van de als vierbaansweg aangelegde rijksweg 11 tussen Alphen en Zoeterwoude.	 Klopt het dat Rijksweg 11 tussen Alphen en Zoeterwoude als vierbaansweg is aangelegd, maar slechts voor de helft (2 x 1 rijstrook) is opengesteld en dat de procedure om de weg als volledige vierbaansweg in gebruik te nemen minstens twee jaar duurt? Wat is de reden dat deze weg niet meteen als vierbaansweg is bestemd? Waarom niet is geanticipeerd op de problemen die nu zijn ontstaan? Is de huidige, provisorische afbakening van de twee rijstroken die (nog) niet in gebruik zijn genomen wel voldoende duidelijk en veilig genoeg? Wat is de uitkomst van het beraad met de betrokken gemeenten en de provincie? Wat gaat u concreet doen om aan de – voor automobilisten – onduidelijke en frustrerende situatie een einde te maken? Bent u bereid een volledige openstelling van de vier rijstroken te gedogen? Hoe zal worden omgegaan met het nog ontbrekende gedeelte Alphen–Bodegraven dat in eerste instantie ook slechts als tweebaansweg is gepland, maar waar eveneens de mogelijkheid bestaat tot uitbreiding naar vier rijstroken? Leidsch Dagblad,, 22 december 2000	 	 Verkeer en Waterstaat
 KVR10978.xml	 1999	 D66	 	 Heeft u aanwijzingen dat in 1976 de toenmalige staatssecretaris van Financiën over meer informatie omtrent het Waarborgfonds Rechtsherstel beschikte dan aan het parlement werd meegedeeld? Wat is uw commentaar op de directe relatie die de Commissie Scholten legt tussen het saldo van f. 11,5 mln. in dit Fonds en de Duitse betalingen bedoeld voor slachtoffers van het nazi-regime? Wat is uw (voorlopig) oordeel over de wijze waarop het Waarborgfonds Rechtsherstel werd opgeheven?	 Er zijn geen aanwijzingen dat in 1976 de toenmalige Staatssecretaris persoonlijk over meer informatie omtrent het Waarborgfonds Rechtsherstel (het Fonds) beschikte dan aan het parlement werd meegedeeld. In het eindrapport van de Begeleidingscommissie onderzoek Financiële Tegoeden is hierover overigens geen oordeel gegeven. In het kader van haar taakopdracht is de commissie-Scholten na historisch onderzoek tot een oordeel over de gang van zaken rondom de opheffing van het Fonds gekomen. Het ligt niet op mijn weg om hieraan een eigen oordeel toe te voegen.	 Financiën
 KVR10979.xml	 2000	 PvdA	 Vragen naar aanleiding van het bericht ''Oudere werknemers Gasunie in WW'' in Trouw van 20 december 1999 waarin staat dat in verband met een reorganisatie bij de Gasunie collectief ontslag is aangevraagd voor werknemers boven de 53 jaar.	 Kent u het bericht dat er door reorganisatie bij Gasunie 300 arbeidsplaatsen verdwijnen en dat daarbij onderscheid wordt gemaakt tussen oude en jonge werknemers? Wat is uw oordeel over het feit dat er voor werknemers onder de 53 jaar herplaatsingsinspanningen worden verricht en dat voor werknemers boven de 53 jaar collectief ontslag wordt aangevraagd? Is hier sprake van leeftijdsdiscriminatie? Is deze praktijk niet strijdig met beleid om oudere werknemers voor het arbeidsproces te behouden en om de WW niet als afvloeiingsregeling voor ouderen te gebruiken? Zo ja, wat bent u voornemens te doen om dergelijke praktijken te voorkomen? Trouw, 20 december 2000, Oudere werknemers Gasunie in WW	 Ja. Uit informatie van de Gasunie heb ik begrepen dat er geen sprake is van gedwongen collectief ontslag van werknemers van 53 jaar en ouder. De herplaatsingsinspanningen worden verricht voor alle boventallige werknemers, ongeacht hun leeftijd. Bij onvoldoende vrijwillige uitstroom of herplaatsing van boventallige werknemers van 53 jaar en ouder op 1 januari 2002 wordt, aldus de Gasunie, opnieuw met de vakvereniging in overleg getreden. Bij het aanwijzen van de werknemers die boventallig zijn (en derhalve zullen uitvloeien) wordt volgens de Gasunie geen onderscheid gemaakt tussen oude en jonge werknemers. Voorzover functies vervallen of wezenlijk wijzigen, worden de werknemers in de desbetreffende functies boventallig ongeacht hun leeftijd. Daar waar een getalsmatige reductie binnen een functie plaatsvindt, wordt geselecteerd op grond van anciënniteit. Op grond hiervan wordt er dus ten aanzien van de herplaatsingsinspanningen geen onderscheid gemaakt naar leeftijd. In het sociaal plan, zoals dat door de Gasunie met de vakverenigingen is overeengekomen, wordt bij de hoogte en de aard van de uitkering die de boventallige werknemers ontvangen, rekening gehouden met de afstand tot de arbeidsmarkt. Overwegende dat de afstand tot de arbeidsmarkt in het algemeen toeneemt met een toename van de leeftijd, is gekozen voor leeftijd als onderscheidend criterium. Bij de reorganisatie bij de Gasunie worden derhalve in verschillende fases zowel directe als indirecte leeftijdscriteria gehanteerd. Dat betekent niet automatisch dat er sprake is van leeftijdsdiscriminatie. Het hanteren van dergelijke criteria kan objectief te rechtvaardigen te zijn. Het oordeel hierover is echter voorbehouden aan de rechter. Het kabinet hecht groot belang aan een toenemende arbeidsdeelname van en aan behoud van werkgelegenheid voor ouderen. Het bevorderen van de arbeidsdeelname van ouderen vergt echter inspanningen op diverse terreinen en van diverse actoren. Vanuit deze invalshoek is op 12 mei 1999 aan de Sociaal-Economische Raad advies gevraagd over de arbeidsdeelname van ouderen. Op 17 december 1999 heeft de Raad mij zijn advies gestuurd. Een kabinetsreactie hierop is in voorbereiding. Onderdeel hiervan is de wenselijkheid en noodzaak van wettelijke en/of andere maatregelen om ontslag van oudere werknemers te ontmoedigen. Wij verwijzen u naar het kabinetsstandpunt inzake toekomstig beleid, dat u binnen afzienbare termijn tegemoet kunt zien. Wij wijzen u er overigens op, dat het huidige kabinet reeds diverse beleidsmaatregelen ontwikkeld heeft om de arbeidsdeelname van ouderen te bevorderen, zoals het wetsvoorstel verbod op leeftijdsdiscriminatie bij de arbeid (Kamerstukken II, 1999–2000, 26 880) dat bij de Tweede Kamer ligt. Bij de reorganisatie bij de Gasunie worden, volgens de woordvoerder van dit bedrijf, in beginsel voor alle boventallige werknemers herplaatsingsactiviteiten ondernomen. Wel is in het tussen de Gasunie en de betrokken vakbonden gesloten Sociaal Protocol voor werknemers vanaf 53 jaar een aparte vertrekregeling getroffen. De bij dit protocol betrokken partijen beargumenteren deze regeling met een inschatting van de arbeidsmarktkansen van deze categorie werknemers. Op voorhand valt niet aan te geven in welke mate de reorganisatie bij de Gasunie leidt tot een beroep op de WW. Gedurende de in het Sociaal Protocol overeengekomen periode (tot 1 januari 2002) kent de vertrekregeling een vrijwillig karakter. Indien de werknemer na een vrijwillig ontslag een WW-aanvraag indient, zal de uitvoeringsinstelling de verwijtbaarheid van de werkloosheid moeten beoordelen. Bepalend daarvoor is het antwoord op de vraag of aan de voortzetting van de dienstbetrekking voor de werknemer zodanige bezwaren zijn verbonden, dat deze redelijkerwijs niet van hem kan worden gevergd. Indien de werknemer de keus is geboden tussen ontslag en de mogelijkheid om vanuit de dienstbetrekking naar ander werk te zoeken, zal de uitvoeringsinstelling niet eenvoudig tot toekenning van een WW-uitkering overgaan. Ten aanzien aan het ontslagbeleid en de maatregelen om oneigenlijk gebruik van de WW te voorkomen, verwijzen wij u verder naar de antwoorden die de minister en staatssecretaris Hoogervorst van Sociale Zaken en Werkgelegenheid op 17 december jl. hebben gegeven op de vragen van het lid van uw kamer mevrouw Schimmel, over het ontslaan van oudere werknemers (nr. 2990002160).	 Sociale Zaken en Werkgelegenheid (SZW)
 KVR1098.xml	 1995	 CDA	 Betreft vragen over subsidiëring van schoolmelk door de EU.	 Moet schoolmelk op grond van de Nederlandse zuivelverordening 1994 verpakt zijn in eenheden van 0,25 liter, willen scholen in aanmerking komen voor door de EG gesubsidieerde schoolmelk? Is het u bekend, dat artikel 2 van de Raadsverordening EEG nr. 1842/83 weliswaar bepaalt dat de communautaire steun beperkt wordt tot een hoeveelheid melk-equivalent van 0,25 liter per dag en per leerling, doch dat dit niet kan worden geı¨nterpreteerd als een verpakkingsvoorschrift? Heeft de Europese Commissie er herhaaldelijk op aangedrongen schoolmelkregelingen efficie¨nter toe te passen, teneinde de steun maximaal aan de begunstigden ten goede te laten komen? Deelt u de mening, dat de verplichting om te werken met verpakkingseenheden van 0,25 liter haaks staat op het streven van veel scholen om milieubewust gedrag van de leerlingen te stimuleren, alsmede op het streven naar zo goedkoop mogelijke schoolmelk? Is het mogelijk te bevorderen dat schoolmelkleveranciers, indien deze gebruik maken van 0,25 liter-verpakkingen, deze verpakkingen van schoolmelk weer terugnemen voor hergebruik? Kan de Nederlandse regelgeving met betrekking tot schoolmelk zo worden veranderd, dat de subsidie niet meer gekoppeld wordt aan de verpakking van schoolmelk maar aan de, zoals de EG dit voorschrijft, hoeveelheid melk die door leerlingen wordt gedronken? Deelt u de mening, dat zulks tot vermindering van afval zou leiden en eveneens tot lagere kosten omdat de verplichte 0,25 liter-verpakkingen de kostprijs aanmerkelijk hoger maken dan nodig? De Gelderlander d.d. 30 november en 12 december 1994, Trouw, 3 december 1994 EG-verordening nr. 3392/93 houdende uitvoeringsbepalingen van verordening EEG nr. 1842/83 van de Raad tot vaststelling van de algemene voorschriften inzake de verstrekking van melk en bepaalde zuivelprodukten aan leerlingen in onderwijs-instellingen	 Ja. De Verordening bevat geen voorschriften met betrekking tot de verpakking. Wel wordt gedefinieerd wie in aanmerking komt voor gesubsidieerde schoolmelk en de maximale hoeveelheid per dag. Met name om vast te stellen dat per leerling niet meer dan de maximale hoeveelheid van 0,25 liter schoolmelk gesubsidieerd wordt verbruikt, is in Nederland gekozen voor voorverpakte eenheden. Mede naar aanleiding van rapporten van de Europese Rekenkamer en de commissie Lachaux heeft de Europese Commissie, medio 1993, voorstellen gelanceerd om de regeling goedkoper (verlaging van de steun) en eenvoudiger te maken. Overigens heeft de Nederlandse overheid al jaren gewezen op het inefficie¨nte karakter van de regeling en haar volledige medewerking verleend aan verregaande vereenvoudiging. Een complicerende factor is evenwel dat de scholen zelf kunnen beslissen of zij aan de schoolmelkregeling in deze vereenvoudigde vorm willen blijven deelnemen. Bovendien komt het steeds vaker voor dat de leerlingen in het primair onderwijs zelf melk naar school meenemen voor het overblijven. Veel scholen laten het al dan niet verstrekken van schoolmelk daarom aan de ouders over (ook in het kader van ouderactiviteiten). Uiteraard stemmen wij, ook om opvoedkundige redenen, in met het stimuleren door de scholen van het milieubewuste gedrag bij de leerlingen, alsmede met het verstrekken van schoolmelk op zo voordelig mogelijke wijze. De schoolmelkregeling van de EU zoals deze nu functioneert was echter met name bedoeld als afzetmaatregel (betaald door melkproducenten middels de medeverantwoordelijk- heidsheffing). Om de regeling controleerbaar en uitvoerbaar te houden is in Nederland gekozen voor een speciale verpakking ter grootte van de maximumhoeveelheid van 0,25 liter per leerling per dag. Om te waarborgen dat het steunbedrag in de prijzen wordt verrekend heeft de Europese Commissie per 1 januari 1994 een systeem van maximumprijzen per Lidstaat geı¨ntroduceerd, een systeem dat in Nederland al lang van toepassing was. De wijze van verpakking blijft hierbij de nodige aandacht vragen, omdat dit behalve het milieu eveneens de feitelijke kostprijs beı¨nvloedt. Ja. Bij de vaststelling van de maximumprijzen voor het schooljaar 1994/1995 in Nederland is expliciet rekening gehouden met de meerkosten van de geleidelijke invoering van retourname van gebruikte verpakkingen. Hierbij is de medewerking van alle betrokkenen, zoals leveranciers, schoolbestuur, leerkrachten, ouders en leerlingen van belang. Naar aanleiding van de negatieve berichten in de pers over de terugname van melkbekers door de leveranciers, is actie ondernomen en aan de leveranciers om opheldering verzocht. Binnenkort worden nadere besprekingen met leveranciers en controle-instanties gevoerd. Bij de uitvoering van de regeling in Nederland is veel aandacht besteed aan het volledig voldoen aan de Brusselse regels. Om dit te waarborgen (met een redelijke controle inspanning) werd gekozen voor het huidige systeem van de 0,24 liter verpakking voor de doelgroep leerlingen. In het antwoord op de vorige vraag is aangegeven, dat middels retourname van verpakkingen aan de milieuproblematiek tegemoet gekomen moet worden. In nader overleg met betrokkenen, waaronder de ouders en controle-instanties zal dezerzijds bevorderd worden, dat wordt bezien of verder aan de bezwaren die aan het huidige systeem kleven tegemoet kan worden gekomen. Met name speelt hierbij een rol of wellicht met grotere verpakkingen (bijv. ⁄ tot 2 liter) kan worden gewerkt en of een eventuele (her)invoering van glazen flessen haalbaar is. Ja. Het gebruik van grotere verpakkingen en/of glazen flessen zal tot minder afval leiden en de grotere verpakkingen tot lagere kosten dan per verpakkingseenheid van 0.25 liter. Wel vereist het dan binnen de scholen organisatorische maatregelen worden getroffen om ervoor te zorgen dat de schoolmelk op acceptabele wijze wordt verstrekt en verzorgd, en de verpakking weer wordt opgeruimd.	 Landbouw, Natuurbeheer en Visserij Buitenlandse Zaken Onderwijs, Cultuur en Wetenschappen
 KVR10980.xml	 2000	 SP	 Vragen naar aanleiding van de berichtgeving in het Financieele Dagblad van 28 en 29 december 1999 over problemen van energiedistributiebedrijven bij de import van elektriciteit.	 Heeft u kennisgenomen van de berichtgeving over de problemen van energiedistributiebedrijven bij de import van elektriciteit en herinnert u zich de antwoorden van uw ambtsvoorganger op de inbreng van de SP fractie bij de Elektriciteitswet over dit onderwerp? Treden momenteel capaciteitsknelpunten op in het hoogspanningsnet ten gevolge van de grootscheepse import van elektriciteit? Zijn er investeringen nodig om deze knelpunten op te heffen? Zo ja: – welke investeringen, tegen welke geschatte kosten en met welke effecten op de elektriciteitsprijzen? – Hoe is dit te rijmen met het antwoord van uw ambtsvoorganger dat: «aangezien er voldoende ruimte is in de huidige transportcapaciteit er op korte termijn ook geen netwerkknelpunten te verwachten zijn.»? Zo neen, waarom niet? Hoe ontwikkelt zich de import en export van stroom? Is er per saldo sprake van een substantiële, structurele groei van het importoverschot en tegelijkertijd van de overcapaciteit bij Nederlandse elektriciteitsproducenten? In welke orde van grootte zijn de financiële en werkgelegenheidseffecten bij de Nederlandse elektriciteitsproducenten ten gevolge van de huidige overcapaciteit? Bent u in het licht van deze ontwikkeling van mening dat het kabinetsstandpunt ten tijde van de behandeling van de elektriciteitswet – kort samengevat: «De liberalisering is goed voor de afnemers van elektriciteit én voor de concurrentiekracht van de Nederlandse elektriciteitssector» – achterhaald is? Financieele Dagblad, 28 en, 29 december 2000 Tweede Kamer, Vergaderjaar 1997–1998, Kamerstuk 25 621, nr. 7, blz. 43	 Ja. Ja. Als gevolg van het van kracht zijn van het Protocol is sprake van een sterke toename van import van elektriciteit. Het Protocol zal uiterlijk tot het eind van het jaar 2000 van kracht zijn. De verwachting is dat vanaf volgend jaar vraag naar import capaciteit zal afnemen. Gezien de tijdelijkheid van deze problematiek lijken investeringen om de huidige importbeperkingen op te heffen dan ook niet noodzakelijk. Voor de volledigheid merk ik op dat de grensoverschrijdende capaciteit in ons land een van de hoogste van Europa is. Zo is de capaciteit tussen Noorwegen en Zweden aanzienlijk kleiner, terwijl dit door een reeds beter werkende concurrentie niet tot problemen leidt. Ik ga ervan uit dat na beëindiging van het Protocol de huidige capaciteit ruimschoots voldoende is voor het benodigde grensoverschrijdend elektriciteitstransport. Overigens is het uiteindelijk TenneT die als landelijk netbeheerder tot eventuele uitbreidingen van de importcapaciteit besluit. De prijzen in de ons omringende landen zijn recent sterk gedaald, mede als gevolg van de bestaande overcapaciteit in deze landen. In vergelijking hiermee zijn de prijzen die voortvloeien uit het afgesloten Protocol relatief hoog. Dit heeft geleid tot een sterke toename van de importen naar Nederland. De momenteel ontstane importbeperkingen lijken niet te zijn ontstaan als gevolg van een structurele ontwikkeling. De huidige situatie wordt veroorzaakt door het door de productiebedrijven met de distributiebedrijven afgesloten Protocol. Het huidige Protocol garandeert de productiebedrijven een vaste, relatief hoge prijs voor de geproduceerde elektriciteit. De financiële gevolgen dienen te worden vergeleken met de situatie waarin het Protocol niet had bestaan. In die situatie hadden de productiebedrijven hun elektriciteit tegen marktconforme prijzen dienen aan te bieden op de markt. Gezien de ook in Nederland ruimschoots aanwezige capaciteit ligt voor de hand dat de prijzen onder druk zouden hebben gestaan. In het algemeen is de sector bezig met een vergroting van de efficiency. Dit heeft gevolgen voor de werkgelegenheid. Anderzijds neemt de werkgelegenheid toe, doordat nieuwe partijen de markt betreden en nieuwe activiteiten worden ontplooid. Ook kostenvoordelen voor vrije afnemers kunnen een positief effect hebben op de werkgelegenheid. De afgelopen periode heeft de liberalisering van de elektriciteitssector geleid tot een aanzienlijke daling van de tarieven voor vrije afnemers. Ook zijn eind vorig jaar voor de eerste maal de tarieven voor beschermde afnemers vastgesteld volgens de nieuwe elektriciteitswet. Hierbij is sprake van een trendbreuk, waarbij de tarieven dalen met zo’n 2%. Vanaf 2001 zullen efficiencykortingen worden opgelegd aan de bedrijven. Door deze nieuwe tariefsystematiek zullen de voordelen van liberalisering ook aan beschermde afnemers kunnen worden doorgegeven. Ook de Nederlandse elektriciteitssector zal naar mijn overtuiging baat hebben bij de ingezette liberalisering. Op de Nederlandse markt is duidelijk waarneembaar dat actieve buitenlandse marktpartijen ervaring op hun thuismarkt hebben opgedaan die zij nu in de concurrentie met anderen goed kunnen gebruiken. De Nederlandse bedrijven zullen een zelfde ontwikkeling door kunnen maken. In de concurrentieslag om vrije klanten op de Nederlandse markt zijn de eerste tekenen van toenemende klantgerichtheid duidelijk waarneembaar. De huidige beperkingen van importcapaciteit dienen te worden gezien in het licht van de nog niet voltooide overgang naar een vrije elektriciteitsmarkt en is van tijdelijke aard. De aangehaalde uitspraken vind ik dan ook geenszins achterhaald.	 Economische Zaken
 KVR10981.xml	 2000	 GroenLinks	 Vragen over dreigende miljoenenverliezen bij energiedistributiebdrijven Eneco, Remu en Delfland, omdat zij veel minder goedkope stroom uit het buitenland kunnen importeren dan waar zij mee gerekend hadden bij het afsluiten van contracten met grote afnemers. De vragen betreffen ook de gevolgen voor (klein)verbruikers en een mogelijke versnelde privatisering.	 Heeft u kennisgenomen van het bericht dat Eneco, Remu en Delfland voor honderden miljoenen verlies dreigen te lijden daar zij veel minder goedkope stroom uit het buitenland kunnen importeren dan waar zij mee gerekend hadden bij het afsluiten van contracten met grote afnemers? In hoeverre kan de continuïteit van deze ondernemingen in gevaar komen door deze verliezen? Wat zal er in dat geval gebeuren? Deelt u de opvatting dat deze verliezen in geen geval afgewenteld mogen worden op de kleinverbruikers? Bent u bereid de toezichthouder DTe te vragen om zeer specifiek naar de gevolgen van deze situatie voor de gebonden (klein)verbruikers te kijken? Deelt u de inschatting dat deze gebeurtenis het proces van privatisering van distributiebedrijven zal bevorderen doordat lagere overheden versneld deze bedrijven zullen willen verkopen? Hoe beoordeelt u deze ontwikkeling? NRC Handelsblad, 28 en, 29 december 2000	 Ja. Naar ik heb begrepen wordt de omvang van de gevolgen van ondercontractering door enkele energiebedrijven inmiddels lager ingeschat. Tevens heb ik begrepen dat dit weliswaar een probleem van zeer substantiële omvang voor de bedrijven betekent, maar dat hierdoor de continuïteit van de bedrijven als zodanig niet in gevaar hoeft te komen. Overigens wil ik benadrukken dat deze problematiek tijdelijk van aard is en voortvloeit uit het Protocol dat productie- en distributiebedrijven hebben afgesloten in 1997. Het jaar 2000 is het laatste jaar waarin deze overeenkomst geldt. Ik deel de opvatting dat deze verliezen in geen geval mogen worden afgewenteld op de kleinverbruikers. Aangezien ik eind vorig jaar de tarieven voor beschermde afnemers heb vastgesteld hebben de bedrijven ook geen mogelijkheid om via deze afnemers genoemde kosten af te wentelen. Ook de komende jaren zullen de tarieven beschermde afnemers vrijwaren van kostenafwenteling. Een verzoek aan DTe om zeer specifiek naar de gevolgen van deze situatie voor de gebonden (klein)verbruikers te kijken is dan ook niet nodig. Zoals gezegd is de huidige problematiek van ondercontractering van tijdelijke aard. De meest recente ontwikkelingen leiden bij mij tot zorg over de kans dat partijen voor dit laatste protocoljaar tot een oplossing komen. Voor volgend jaar is vanwege het aflopen van het Protocol tussen productie- en distributiebedrijven ondercontractering niet meer aan de orde. Naarmate partijen er in slagen een goede oplossing te vinden zal de impact op aandeelhouders beperkt kunnen blijven. Tenslotte ben ik van oordeel dat het debat over privatisering dient te worden gevoerd uit oogpunt van meer structurele ontwikkelingen.	 Economische Zaken
 KVR10984.xml	 1999	 VVD	 Vragen naar aanleiding van het onderzoek dat de Stichting Toezicht Effectenverkeer (STE) heeft gedaan naar een mogelijk geval van effectenhandel met voorwetenschap bij Content, over de inkoop van eigen aandelen en de uitgifte van opties aan het eigen personeel door Content kort voor de bekendmaking van de overname van Content door Creyf''s.	 Is het de regering bekend dat de Stichting Toezicht Effectenverkeer (STE) onderzoek heeft gedaan naar een mogelijk geval van handel met voorwetenschap bij Content? Heeft de STE tijdens het onderzoek kennis genomen van de inkoop van eigen aandelen en de uitgifte van opties aan het eigen personeel door Content kort voor de bekendmaking van de overname van Content door Creyf’s? Zo ja, waarom heeft de STE geen aangifte gedaan? Moet een afwijking van de vaste regel dat bij Content nieuwe aandelen worden uitgegeven ter dekking van personeelsopties, reden voor de STE zijn om aangifte te doen bij Justitie? Deelt u de mening, dat deze verschillende aanpakken van de STE en het Openbaar Ministerie verwarring creëren? Is gezien de ontstane verwarring de huidige wetgeving nog adequaat? Is er voldoende deskundigheid en capaciteit bij de STE en het Openbaar Ministerie aanwezig om zaken op het gebied van handel in voorwetenschap te behandelen? Welke maatregelen bent u bereid te treffen, opdat deze knelpunten worden opgelost? Het Financieele Dagblad, 3 december 1999: «STE laat voorkennis Content lopen»	 In september/oktober 1999 heeft de STE aangifte gedaan van mogelijk gebruik van voorwetenschap met betrekking tot handelen in aandelen Content. De informatie waarover de STE tijdens haar onderzoek heeft beschikt, voor zover relevant voor het doen van aangifte, bevindt zich in het aangiftedossier. De Minister van Justitie laat zich in de regel niet uit over individuele zaken die bij het OM in onderzoek zijn. In meer algemene zin kan ik u melden dat naar aanleiding van onderzoek door de STE – op eigen initiatief of op basis van een melding door Amsterdam Exchanges (AEX) – naar mogelijke gevallen van gebruik van voorwetenschap bij personen of instellingen, aangifte kan worden gedaan bij het Amsterdamse parket van het OM. Na melding door AEX van opvallende bewegingen in het koers- en omzetverloop, dan wel ambtshalve op grond van andere signalen, gaat de STE na of artikel 46 Wte 1995 mogelijk is overtreden en of de strafbaarheid van de gedraging wordt opgeheven door het toepasselijk zijn van één van de uitzonderingsbepalingen als bedoeld in het Besluit van 17 december 1998 houdende bepalingen ter uitvoering van artikel 46, vierde lid, van de Wet toezicht effectenverkeer 1995 («Besluit»). Voor een verdergaande analyse van de voorwaarden gesteld aan deze uitzonderingsbepaling verwijs ik naar de beantwoording op vraag 1 onder B. Nee. Een afwijking van de wijze waarop uit te geven personeelsopties worden gedekt is voor de STE geen reden aangifte te doen. Overigens was de in het Besluit opgenomen meldingsplicht aan de STE in de periode van 1 januari 1999 tot en met 31 maart 1999 nog niet vereist voor niet-toepasselijkheid van het verbod, bedoeld in artikel 46, eerste lid van de Wte 1995. (Bij de gestelde vragen ontbreken de nummers 6 en 7) Vanuit de toezichthoudende rol van de STE is het onder andere haar taak om bij een op grond van feiten en omstandigheden gerezen vermoeden van gebruik van voorwetenschap aangifte te doen bij het Amsterdamse parket. Om de STE in de gelegenheid te stellen de toezichthoudende rol bij de Amsterdamse beurs naar behoren uit te oefenen, worden opvallende bewegingen in het koers- en omzetverloop door de AEX gemeld aan de STE. Naar aanleiding van dergelijke meldingen, of om andere haar moverende redenen, kan de STE nadere informatie vergaren, onderzoek instellen ex artikel 29 Wte 1995 en eventueel aangifte doen van mogelijk gebruik van voorwetenschap. De STE heeft ten aanzien van Content inmiddels in een tweetal gevallen aangifte gedaan van het vermoeden van gebruik van voorwetenschap. Bij verdenking van een overtreding van het verbod op gebruik van voorwetenschap, zoals geregeld in artikel 46 Wte 1995, bepaalt het Amsterdamse parket van het OM of strafvervolging wordt ingesteld. Het gebruik van voorwetenschap is geen klachtdelict. Een aangifte, door de STE of door een ander, is voor het instellen van strafvervolging dus niet vereist. Het feit dat in het onderhavige geval zonder klacht van de STE een onderzoek is ingesteld, kan daarom als zodanig niet als een verschil in aanpak worden aangemerkt. In het belang van het verdere onderzoek kan ik geen nadere mededelingen doen over de wijze van aanpak. Ons is niet gebleken dat de huidige regelgeving niet adequaat zou zijn. Voor de volledigheid dient hierbij te worden opgemerkt dat met ingang van 1 april 1999 het voornemen tot toekenning van opties in het kader van een personeelsregeling tenminste twee maanden voorafgaande aan de toekenning aan de STE kenbaar moet worden gemaakt. Ook bestaat vanaf die datum een verplichte melding aan de STE van transacties die door ingewijden worden verricht (Stcrt. 1999, nrs. 5, 7 en 122). Mede in het licht van de initiatieven uit de Integriteitsnota (Kamerstukken 1997–1998, 25 830, nrs. 1–2) op het terrein van capaciteitsuitbreiding, is de deskundigheid en capaciteit bij zowel het Amsterdamse parket als de STE uitgebreid en thans voldoende om zaken op het gebied van handel met voorwetenschap te kunnen behandelen. Ik acht derhalve geen extra maatregelen nodig. In dit verband wordt ook verwezen naar de beantwoording van eerdere vragen van het lid Voûte-Droste (VVD) van 17 augustus 1999 over «schikking in beursfraude zaken» (vraag 6) en van het lid De Wit (SP) van 24 september 1999 over «handel in aandelen met voorkennis» (vraag 6).	 Financiën
 KVR10986.xml	 1999	 SP	 Vragen naar aanleiding van het bericht ''Meer geld voor jonggehandicapten'' in AanZet van november 1999, over de mogelijkheden tot het terugvragen van belastinggeld door Wajong-uitkeringsgerechtigden. Wajong: Wet arbeidsongeschiktheidsvoorziening jonggehandicapten.	 Kent u het bericht «Meer geld voor jonggehandicapten»? Klopt het dat Wajong-uitkeringsgerechtigden de verhoging van hun netto-uitkering per 1 januari 1999 moeten terugvragen van de belastingen? Bestaat de kans dat een groot deel van de Wajonggerechtigden op deze manier het voordeel waarop zij recht hebben niet daadwerkelijk in handen krijgt? Bent u van plan alle Wajonggerechtigden een persoonlijke brief te (doen) sturen waarin zij worden geïnformeerd over de mogelijkheden tot het terugvragen van belastinggeld? Zo neen, hoe worden Wajongers dan geïnformeerd? Geldt de jonggehandicaptenaftrek ook voor mensen met een Wajong-uitkering die in een AWBZ-instelling wonen? Zo neen, waarom niet? AanZet, november 1999 (van de ANGO)	 Ja. In het inmiddels aanvaarde Belastingplan 2000 is voorgesteld om met ingang van 1 januari 1999 aan belastingplichtigen die een uitkering op grond van de Wajong ontvangen, een jonggehandicaptenaftrek te verlenen. De jonggehandicaptenaftrek over het jaar 2000 bedraagt f 2680 en wordt als een verhoging van het belastingvrije bedrag toegekend. Bij de inhouding van loonbelasting over de Wajonguitkering houdt degene die de uitkering betaalt automatisch rekening met het hogere belastingvrije bedrag. Het was niet meer mogelijk om de jonggehandicaptenaftrek ook voor 1999 in de vorm van een verhoging van het belastingvrije bedrag toe te kennen. Voor 1999 is daarom een andere oplossing gezocht. Degene die in 1999 een Wajonguitkering heeft ontvangen heeft recht op een verhoging van het arbeidskostenforfait of het bedrag aan werkelijke aftrekbare kosten met f 2602. De betrokken uitkeringsgerechtigde kan de aftrek krijgen door deze op te voeren bij zijn belastingaangifte over 1999. Dit zal in de meeste gevallen geschieden via een zogeheten T-biljet van de Belastingdienst. Uitkeringsgerechtigden krijgen hierover in de eerste helft van 2000 rechtstreeks bericht van de Belastingdienst. Ook zullen uitkeringsgerechtigden worden gewezen op de mogelijkheid van hulp bij het invullen van de aangifte door de Belastingdienst. Het doel van deze maatregelen is ervoor te zorgen dat degenen die recht hebben op de teruggave deze ook daadwerkelijk in handen zullen krijgen. De jonggehandicaptenaftrek geldt ook voor mensen die een Wajong-uitkering ontvangen en in een AWBZ-instelling wonen. Zowel Zorgverzekeraars Nederland als het College voor Zorgverzekeringen zijn door de Staatssecretaris van Volksgezondheid, Welzijn en Sport al eind oktober 1999 over de fiscale maatregelen geïnformeerd. Voorts zal de Staatssecretaris van Volksgezondheid, Welzijn en Sport in de loop van februari 2000 in een brief de relevante organisaties nog specifiek de mogelijkheid van hulp door de Belastingdienst aan de bewoners van een AWBZ-instelling met een Wajonguitkering onder de aandacht brengen.	 Sociale Zaken en Werkgelegenheid (SZW)
 KVR10987.xml	 2000	 SP	 Vragen naar de omstandigheden rond het overlijden van de Arnhermse zwerver Gerard Puntman, nadat hij uit een ziekenhuis was gezet (NOVA, 6 januari 2000).	 Heeft u kennisgenomen van de omstandigheden waaronder de Arnhemse zwerver Gerard Puntman is overleden? Bent u bereid te onderzoeken waarom ondanks de gezondheidsproblemen, de man toch weer op straat terecht gekomen is? Vindt u het acceptabel? Wat gaat u er aan doen om er voor te zorgen dat dit niet kan voorkomen? Bent u bereid te onderzoeken waarom niet is ingegrepen toen Puntman medische behandeling weigerde terwijl hij deze hoogstwaarschijnlijk wel nodig had? Was het gevaarscriterium van de Wet BOPZ op deze man van toepassing, d.w.z. dat hij een gevaar voor zichzelf vormde en medische dan wel geestelijke verzorging behoefde? Zo ja, waarom is op grond van dit criterium dan niet gehandeld en is Puntman uit het Arnhemse ziekenhuis verwijderd en later onderkoeld aangetroffen en overleden? Indien de BOPZ wel van toepassing was, hoe kan het dan dat niemand deze verantwoordelijkheid heeft genomen? Wie had deze volgens u dan moeten nemen? Zo neen, bent u dan van mening dat voor dit soort crisissituaties een noodoplossing hoort te bestaan? En wie is er dan in uw ogen verantwoordelijk? Bent u bereid maatregelen te treffen om te zorgen dat voor crisissituaties gespecialiseerd personeel op de eerste hulp van ziekenhuizen aanwezig is die kan inschatten of iemand medische behandeling dan wel geestelijke verzorging behoeft, ook al is de betreffende persoon zodanig verward dat die zowel medische als geestelijke behandeling weigert, en daarvoor de noodzakelijke procedure in gang zet? Zo neen, waarom niet? Kunt u inzicht geven in het aantal sterfgevallen per jaar van mensen die een zwervend bestaan leiden? Is dit aantal toe- of afgenomen de laatste jaren? NOVA, 6 januari 2000	 Ja, ik heb kennisgenomen van het bericht over het tragische overlijden van de heer G. Puntman. Net als ongetwijfeld vele anderen ben ik ontdaan door dit trieste voorval. Ik acht het echter niet op de weg van het Ministerie van Volksgezondheid, Welzijn en Sport liggen om nader onderzoek te doen naar de omstandigheden die hier een rol in gespeeld kunnen hebben. De verantwoordelijkheid voor de opvang en directe hulpverlening aan mensen in crisissituaties ligt elders, zoals ik onlangs heb uiteengezet in mijn brief van 12 januari 2000 aan de Voorzitter van de Tweede Kamer, en is daar naar mijn mening in goede handen. Ook voor het overige verwijs ik naar deze brief. Neen, de Inspectie voor de Gezondheidszorg houdt geen gegevens bij van personen die overlijden en die een zwervend bestaan leiden. Kamerstuk 25 424, nr. 25	 Volksgezondheid, Welzijn en Sport
 KVR10989.xml	 1999	 SP	 Vragen over het feit dat een subsidie wordt toegekend onder voorwaarde dat de Martinihal wordt geprivatiseerd, naar aanleiding van de brief van 2 november 1999 van het Samenwerkingsverband Noord-Nederland (SNN) aan het College van B&W van de gemeente Groningen over de functieversterking van de Martinihal.	 Kent u de brief van 2 november 1999 van het Samenwerkingsverband Noord-Nederland (SNN) aan het College van B&W van de gemeente Groningen over de functieversterking van de Martinihal? Wat is uw opvatting over het feit dat een subsidie wordt toegekend onder voorwaarde dat de Martinihal dient te worden geprivatiseerd? Vindt u het niet merkwaardig dat met behulp van een subsidie een privatisering wordt afgedwongen? Kunt u aangeven wie deze constructie heeft bedacht? Is dat de commissie EZ van het SNN, uw ministerie of de EU? Is het gebruikelijk dat via een subsidie privatisering wordt afgedwongen? Zo nee, waarom is hier dan wel voor deze constructie gekozen? Bent u bereid de eis tot privatisering ongedaan te maken indien blijkt dat de functieversterking van de Martinihal ook zonder privatisering kan worden gerealiseerd? Brief, 2 november 1999 bijgevoegd	 Ja. Het is een brief van het Samenwerkingsverband Noord-Nederland (SNN), dat binnen de door het Ministerie van Economische Zaken gestelde voorwaarden de bevoegdheid heeft zelfstandig te beslissen over toekenning van ISP-bijdragen aan projecten. Overigens leert navraag dat de omschrijving van het doel van het project in de brief van 2 november 1999 in die zin onjuist is weergegeven dat het woord «grootschalige» moet worden geschrapt. Dit conform de doelomschrijving in de brief met betrekking tot de toekenning van een bijdrage uit het Europees Fonds voor de Regionale Ontwikkeling (EFRO). SNN stuurt terzake een brief na. De subsidie is conform de voorwaarden van het EFRO- en ISP-beleidskader verstrekt. Deze subsidie is bedoeld voor versterking van de beurs- en congresfunctie in Groningen. De bepaling is de weergave van een afspraak tussen het SNN en de subsidieontvanger. Het komt wel vaker voor dat bij subsidies waarbij overheden ontvangende partij zijn, aanvullende afspraken worden gemaakt. Ik begrijp dat aan de gemaakte afspraak mededingingspolitieke redenen ten grondslag liggend, die ik onderschrijf. Ja. De afspraak over privatisering is gemaakt zowel met betrekking tot de toekenning van een ISP-bijdrage als met betrekking tot verlening van een bijdrage uit het EFRO. Besluitvorming over de ISP-subsidie is gevolgd op de besluitvorming over de EFRO-toekenning. Het EFRO-besluit is genomen met unanieme instemming van de stuurgroep, waarin het Ministerie van Economische Zaken is vertegenwoordigd. De stuurgroep heeft ter finale besluitvorming het toekenningsbesluit voorgedragen aan de provincies Groningen en Drenthe. De beide provincies zijn verantwoordelijk voor de uitvoering van het Europese doelstelling 2 programma in welk kader de EFRO-bijdrage is toegekend. De toekenningsbrief inzake EFRO is eveneens gedateerd op 2 november 1999. Zoals aangegeven in mijn antwoorden op vragen 2, 3 en 4 betreft het hier een afspraak tussen partijen, waar ik verder niet in wil treden.	 Economische Zaken
 KVR1099.xml	 1995	 GroenLinks	 Betreft vragen over de milieu-effectrapportage over de vijfde parallelle baan.	 Hebt u kennis genomen van een tv-uitzending waarin het vijfde concept-kabinetsbesluit over de uitbreiding van Schiphol werd onthuld? Deelt u de mening, dat een dermate gedetailleerd voorbereid concept-besluit gericht op de aanleg van een vijfde parallelle baan (de zgn. 5-p variant) de indruk wekt dat hoorzittingen die de komende dagen nog moeten plaatsvinden, een wassen neus zijn? Geldt dit niet tevens voor het oordeel dat de mer-commissie nog zal geven? Zo neen, waarom niet? Indien de inspraak en het oordeel van de mer-commissie we`l een serieuze rol dienen te spelen in het uiteindelijke kabinetsbesluit, bestaat er dan een ree¨le mogelijkheid dat het kabinet nog anders beslist dan deze 5-p variant, nog los van de vraag of vanuit milieu-overwegingen uitbreiding van Schiphol met een vijfde baan u¨berhaupt wel wenselijk is? Zal het uiteindelijke kabinetsbesluit passen binnen de dubbele doelstelling uit het plan van aanpak Schiphol en Omgeving (PASO), waarin ook een verbetering van het milieu wordt voorzien? Deelt u de mening, dat alvorens een besluit wordt genomen de diverse varianten zodanig serieus dienen te zijn onderzocht, dat ze ook met elkaar vergeleken kunnen worden? Wanneer verwacht u een kabinetsbesluit over de uitbreiding van Schiphol? NOVA, 9 januari 1995	 Ja. Neen: De hoorzittingen van 10 en 11 januari 1995 hadden betrekking op de aanvulling (AMER) van de Integrale Milieueffectrapportage Schiphol en omgeving (IMER), waartoe door de Commissie voor de MER was geadviseerd. De inspraakperiode voor dit AMER liep tot 16 januari 1995. De inspraak en advisering over deel 1 van de PKB Schiphol en omgeving, het ontwerp-wijziging Streekplan en de IMER en economische effectrapportage was reeds medio 1994 afgerond. Hieruit zijn reeds de (hoofd)lijnen van kritieken en advies afgeleid en verwerkt in (ambtelijke) concept-stukken. In het in de publiciteit gekomen ambtelijke 5e concept, dat dateert van eind november 1994, zijn uiteraard de recent ontvangen inspraakreacties, de verslagen van de hoorzittingen en adviezen niet verwerkt. De Commissie voor de MER heeft op 30 januari 1995 mede op basis van de inspraakreacties, advies uitgebracht over het AMER. Hierover zijn PM-punten opgenomen. Rekening houdende met deze reacties en adviezen is een (meer) definitief stuk ambtelijk afgerond. Binnen de grenzen van zorgvuldige besluitvorming wordt het werktempo en de gedetailleerde voorbereiding bepaald door de uitspraak van het Hof in Den Haag inzake de Aalsmeerzaak dat omstreeks september 1995 de geluidszone voor Schiphol moet zijn vastgesteld. Daarvoor moet door het Parlement de PKB zijn vastgesteld. Verwijzend naar het Regeeraccoord en de Regeringsverklaring heeft het Kabinet de uitbreiding van Schiphol vorm gegeven binnen verantwoorde grenzen voor wat betreft onder meer geluidshinder en milieu-overlast. Varianten voor banenstelsel en infrastructuur, die in het kader van de lopende PKB-procedure, mede rekening houdend met de PASO doelstellingen, naar voren zijn gebracht, zijn zorgvuldig beoordeeld op hun milieu-effecten en economische, financie¨le en ruimtelijke consequenties. Adviezen en inspraakreacties hebben daarbij een belangrijke rol gespeeld. Ja, waarbij voor zowel mainport- als milieudoelstellingen sprake is van heroverweging ten opzichte van PASO. Deze heroverweging heeft plaatsgevonden tussen het PASO en PKB deel 1 en is in PKB deel 3 nader ingevuld. Aan de mainportzijde is de prognose van de omvang van de luchthaven benedenwaarts bijgesteld van richting 50 miljoen passagiers (waarvan 40 a` 45 mln met vliegtuig) in 2015 naar circa 40 miljoen passagiers. Aan de milieuzijde wordt de geluidzone vastgesteld op 10.000 woningen. Er is in PKB deel 3 een gereserveerde geluidszone gebaseerd op een vervoersvolume van circa 40 miljoen passagiers aangegeven die na een nieuwe PKB-procedure voor de luchtvaart eventueel beschikbaar komt. Ja, met verwijzing naar het antwoord op vraag 3. Serieuze varianten zijn ook steeds onderzocht en met elkaar vergeleken. Daarbij zijn een aantal varianten kwalitatief beschouwd en een aantal tevens kwantitatief. Op 17 februari is het kabinetsbesluit genomen.	 Verkeer en Waterstaat
 KVR10990.xml	 2000	 CDA	 	 Heeft u kennisgenomen van het artikel «Noodsteun uit reserves als redmiddel Radio Noord»? Onderkent u de zorgelijke financiële positie van RTV Noord? Zo ja, wat is volgens u de oorzaak van deze situatie? Kunt u verduidelijken op welke wijze de eerder toegezegde indexering van het «omroeptientje» tot f 12,40 zal worden gerealiseerd? Welke financiële gevolgen voorziet u voor RTV Noord nu ook de Eerste Kamer heeft ingestemd met de fiscalisering van de omroepbijdrage? Kunt u de Tweede Kamer vóór de plenaire behandeling van de concessiewet gedetailleerd informeren over de financiële positie van de publieke regionale- en lokale omroepen, mede naar aanleiding van de fiscalisering van de omroepbijdrage? Op welke wijze zullen de reclame-inkomsten zich, naar uw verwachting, ontwikkelen voor zowel de lokale als regionale publieke omroepen? In hoeverre bent u bereid de publieke lokale en regionale omroepen, met financiële problemen door gewijzigd rijksbeleid, bij te springen met middelen uit de omroepreserves? Op welke wijze wordt RTV Noord geholpen? Wat is de stand van zaken met betrekking tot het, medio november aangekondigde, overleg van het kabinet met VNG en IPO inzake de financiële problemen bij, en perspectieven van, de publieke lokale en regionale omroepen? Bent u het met de CDA-fractie van mening dat geen enkele publieke lokale of regionale omroep door de fiscalisering van de omroepbijdrage failliet mag gaan, dan wel gedwongen wordt uitzendingen te beëindigen? Nieuwsblad van het Noorden, 20 december 2000	 Ja. Het artikel wekt wellicht de indruk dat het hier zou gaan om een onvoorziene noodsituatie. Dat is niet het geval. In feite gaat het hier om uitvoering van de zogeheten korte termijn maatregelen, die voortvloeien uit de Quick Scan Regionale Radio, die ik bij brief van 4 juni 1999 aan de Kamer heb toegezonden (Kamerstuk 23 968, nr. 48); die zijn met de Kamer besproken tijdens een Algemeen Overleg op 9 juni 1999 (Kamerstuk 23 968, nr. 51). Uit de hierboven genoemde Quick Scan blijkt dat diverse publieke regionale radiostations, waaronder ook Radio Noord, financiële knelpunten hebben of dreigen te krijgen. De oorzaken daarvoor staan in de Quick Scan genoemd en komen er kort gezegd op neer dat enerzijds de inkomsten stabiliseren (opslag op de omroepbijdrage) of zelfs krimpen (reclame), terwijl anderzijds de uitgaven een stijgende lijn vertonen. Om die reden worden in de Quick Scan diverse maatregelen voorgesteld, zowel voor de korte termijn (1999–2001) als voor de lange termijn (na 2001). Tijdens het Algemeen Overleg van 9 juni 1999 bleek in de Kamer brede steun aanwezig voor uitvoering van die maatregelen. Met uitvoering daarvan is dan ook begonnen, getuige de hulp die aan Radio Noord geboden wordt. Tijdens de behandeling van het wetsvoorstel Afschaffing Omroepbijdrage (Kamerstuk 26 707) is duidelijk geworden, dat een verhoging van het «omroeptientje» voor regionale radio naar f 12,40 niet aan de orde is. Deze mogelijke verhoging is ook ter sprake gekomen bij het Algemeen Overleg over lokale en regionale omroep op 9 juni 1999. Er is toen niet meer toegezegd dan dat dit voorstel binnen het kabinet zou worden besproken. Dat voornemen is doorkruist door het kabinetsbesluit tot afschaffing van de omroepbijdrage en aanvaarding van het betreffende wetsvoorstel door het parlement. Ik voorzie noch voor RTV Noord noch voor de andere regionale omroepen specifieke financiële gevolgen, nu het wetsvoorstel inzake Afschaffing van de omroepbijdrage ook door de Eerste Kamer is aanvaard en inmiddels in werking is getreden. De provincies worden nu via het Provinciefonds gecompenseerd voor het verdwijnen van de mogelijkheid om provinciale opslagen op de omroepbijdrage te heffen ten behoeve van regionale radio en televisie. Over de financiële positie van de regionale radio is de Kamer uitvoerig geïnformeerd via de hierboven genoemde Quick Scan. Bovendien is in het kader van de zogeheten «noodhulp» een nauwkeurig beeld geschetst van de eigen vermogens van een 8-tal regionale stations. Dat rapport heb ik bij brief van 29 juni 1999 aan de Kamer toegezonden. Bij regionale televisie doen zich – voor zover mij thans bekend – geen financiële knelpunten voor. In het kader van de matching zijn voor regionale televisie sluitende meerjarenbegrotingen opgesteld en goedgekeurd door de desbetreffende provincies en door mij. Wat de financiële positie van de publieke lokale omroepen betreft, beschik ik over een (globaal) overzicht dat het Commissariaat voor de Media mij bij brief van 15 oktober 1999 heeft toegezonden (zie bijlage). Dit overzicht heeft betrekking op de jaarrekening 1998 van 185 lokale omroepen. Volgens opgave van het CvdM zijn 316 lokale omroepen verplicht om hun jaarrekening ter kennisneming toe te zenden. Per 7 oktober 1999 hadden 238 omroepen aan die verplichting voldaan. Het overzicht is daarom niet volledig, maar maakt niettemin duidelijk dat de financiële positie van lokale omroepen een zeer heterogeen beeld oplevert. Uitspraken over de ontwikkeling van de reclame-inkomsten bij publieke regionale en lokale omroepen dienen met de nodige voorzichtigheid gedaan te worden. Diverse factoren zijn daarop van invloed: naast de conjuncturele ontwikkeling is ook van belang dat zich op niet-landelijk niveau in toenemende mate commerciële omroep manifesteert. In de Quick Scan is gewezen op het mogelijk stagneren en zelfs krimpen van de reclame-inkomsten van de publieke regionale omroepen. Ik wijs erop dat eventuele financiële knelpunten bij lokale en regionale omroepen niet worden veroorzaakt door gewijzigd rijksbeleid. Hierboven is al ingegaan op de maatregelen die ten aanzien van de regionale omroep in uitvoering zijn danwel ter hand zullen worden genomen. De primaire verantwoordelijkheid voor regionale en lokale omroep berust bij provincies en gemeenten. Dat geldt a fortiori sedert de afschaffing van de omroepbijdrage en de daaruit voortvloeiende compensatie die provincies en gemeenten wordt geboden ten behoeve van de onder hun verantwoordelijkheid vallende regionale en lokale omroep. Voor de hulp aan RTV Noord – en andere regionale omroepen – moge ik verwijzen naar de Quick Scan. Het overleg tussen kabinet en IPO/VNG had geen betrekking op financiële problemen en/of perspectieven van publieke lokale en regionale omroepen, maar ging over de hoogte van de financiële compensatie die provincies en gemeenten geboden wordt vanwege het verdwijnen van de mogelijkheid om een provinciale c.q. lokale opslag op de omroepbijdrage te heffen. Met VNG en IPO is inmiddels overeenstemming bereikt over de hoogte van die compensatie: er zal met ingang van dit jaar f 10 mln. worden toegevoegd aan het Gemeentefonds en f 114 mln. aan het Provinciefonds. Er bestaat geen relatie tussen eventuele financiële knelpunten bij publieke lokale en regionale omroepen en het afschaffen/fiscaliseren van de omroepbijdrage. De financiële verantwoordelijkheid voor (het voortbestaan van) publieke regionale en lokale omroep berust – het zij nog eens herhaald – primair bij de provincies en de gemeenten. Ter inzage gelegd bij de afdeling Parlementaire Documentatie	 Onderwijs, Cultuur en Wetenschappen
 KVR10991.xml	 1999	 CDA	 Vragen naar aanleiding van een brief van het ministerie van Onderwijs, Cultuur en Wetenschappen aan de hogescholen over het niet kunnen realiseren van de bezuinigingstaakstelling voor het kunstvakonderwijs in 1999 voor niet-EU-studenten.	 Is het waar dat een brief van uw ministerie aan de hogescholen over de bezuinigingstaakstelling voor het kunstvakonderwijs in 1999 het niet mogelijk noemt de taakstelling voor niet EU-studenten te realiseren? Kunt u aangeven waaruit de problemen bij de berekening van het desbetreffende aantal studenten en de problemen bij de uitvoeringstechniek bestaan? Welke oorzaken liggen ten grondslag aan de gerezen problemen, en op welk moment bent u daarover geïnformeerd? Hebben de gerealiseerde problemen negatieve consequenties voor de bekostiging van de hogescholen, en, zo ja, op welke wijze gaat u dat corrigeren? Zijn de ontstane problemen volgend jaar opgelost? Welke kosten zijn inmiddels door uw ministerie gemaakt ter uitvoering van deze taakstelling? Waarom heeft u de Kamer niet geïnformeerd over het niet kunnen realiseren van de taakstelling voor niet-EU studenten? Bent u bereid over de wijze waarop u voornemens bent de taakstelling alsnog te realiseren in overleg te treden met betrokken hogescholen en organisaties, en alvorens tot besluitvorming over te gaan de Kamer over de uitkomsten daarvan te informeren? Van 24 november 1999 (kenmerk hbo/fi-99/44187)	 In de genoemde brief van 24 november 1999 aan de hogescholen is aangegeven dat het met mogelijk is gebleken om de taakstelling voor niet-EU studenten zoals voorzien in 1999 te realiseren. Deze maatregel behelst een korting op de rijksbijdrage voor elke student in het kunstonderwijs die na 1997/1998 voor het eerste in het kunstonderwijs is ingeschreven en niet voldoet aan de nationaliteitsvereiste zoals bedoeld in Besluit Studiefinanciering. Het betreft hier studenten van buiten de EU die geen aanspraak kunnen maken op studiefinanciering. Hogescholen vertalen deze korting op de rijksbijdrage over het algemeen in een verhoging van het instellingscollegegeld. Studenten die aantoonbaar niet draagkrachtig genoeg zijn om deze verhoging te betalen kunnen – binnen een gegeven budgettair kader – in aanmerking komen voor een zogenaamde KUBUS-beurs. Deze maatregel is na overleg met de HBO-Raad in februari 1999 verlengd. In de brief is gewezen op problemen bij de berekening van het desbetreffende aantal studenten en problemen bij de uitvoeringstechniek in het verlengde daarvan om de omvang van de precieze korting te kunnen bepalen. Om informatielast bij de hogescholen vanwege de voornoemde niet-EU maatregel niet te vergroten door rechtstreeks inzicht te vragen in het betreffende aantal studenten is er voor gekozen om met name uit te gaan van de nationaliteit van studenten die zijn ingeschreven bij de betreffende kunstopleidingen volgens het Centraal Register Inschrijvingen Hoger Onderwijs volgens de Gemeentelijke Basisadministratie (GBA). Nu blijkt dat de nationaliteit van een respectabel aantal studenten, met name in het kunstonderwijs niet op basis van het GBA bepaald kan worden. De telling van het aantal niet-EU studenten kwam daarmee aanmerkelijk lager uit dan bijvoorbeeld op basis van het aantal verstrekte KUBUSbeurs studenten verondersteld mocht worden. De oorzaak van het ontbreken van kennis over de nationaliteit van een respectabel aantal studenten in het hoger onderwijs ligt waarschijnlijk in het gegeven dat de betreffende studenten ingeschreven blijven in het land van herkomst en van aanmelding bij het GBA geen sprake is. Eerst in het najaar van 1999 moest worden vastgesteld na communicatie met de Informatie beheer Groep – die de betreffende tellingen zou realiseren – dat het ook ook na herhaalde pogingen niet mogelijk was om alsnog meer adequate tellingen tot stand te brengen. De gerealiseerde problemen betekenen dat de hogescholen die een kunstopleiding verzorgen niet in 1999 maar eerst in 2000, gekort worden op de rijksbijdrage zoals voorzien; de korting die in 1999 beoogd was zal in dit jaar alsnog aanvullend geschieden op de al in 2000 te realiseren korting. Ik beraad mij momenteel op andere technische mogelijkheden om alsnog de beoogde telling te kunnen realiseren. Met de HBO-raad wil ik verkennen om de verdeling van taakstelling te relateren aan het relatieve aantal studenten dat een KUBUS-beurs ontvangt. Het alternatief is rechtstreekse bevraging bij de hogescholen met het verzoek op een opgave vergezeld van een accountantsverklaring. Ter uitvoering van de taakstelling is met name het KUBUS-programma reeds gefinancierd. In 1998 ging het om f 307 000 en in 1999 om f 760 000. Zoals bij het antwoord op vraag 4 en 5 is aangegeven, ben ik voornemens om de taakstelling vanaf 2000 wel te realiseren maar via een aangepaste uitvoeringsmodaliteit. Zie het antwoord op vraag 5. Uiteraard heb ik er geen bezwaar tegen om u te informeren over de technische oplossing die ik in overleg met de HBO-raad hoop te vinden om alsnog de taakstelling te realiseren. Zodra het zicht daarop bestaat zal ik dat doen.	 Onderwijs, Cultuur en Wetenschappen (OCW)
 KVR10993.xml	 2000	 CDA	 Vragen naar aanleiding van berichten in het Algemeen Dagblad van 23 december 1999 over het record aan onderschept, verboden en zeer gevaarlijk vuurwerk.	 Heeft u kennisgenomen van de berichten over het record aan onderschept, verboden en zeer gevaarlijk vuurwerk? Hangen deze grote vangsten samen met de ruimere politie-inzet? Bent u bereid om de laatste dagen van dit jaar de inzet van de politie nog eens verder te intensiveren, zulks om het gevaarlijke vuurwerk te kunnen onderscheppen? Wat doet u of heeft u gedaan om afspraken te maken met België – waar strenge regelgeving ontbreekt – om de illegale invoer uit België tegen te gaan, zodat er volgend jaar geen sprake meer is van verkoop van vuurwerk boven de Nederlandse normen en er tevens een eind kan komen aan het jaarlijkse ritueel van Kamervragen over illegaal vuurwerk? Wilt u met het oog op de actualiteit van het probleem deze vragen met de meeste spoed beantwoorden? Algemeen Dagblad, 23 december 2000	 	 Justitie
 KVR10994.xml	 2000	 SP	 Vragen naar aanleiding van de artikelen ''Opnames met Internet camera''s zijn verboden'' en ''De web-cam rukt op'' in het Rotterdams Dagblad van 4 en 5 januari 2000.	 Bent u bekend met het artikel «opnames met Internet camera’s zijn verboden» en «De web-cam rukt op» ? Wat is uw visie op het feit dat mensen door deze camera’s zonder dat ze het weten bespied worden, en dat dit wereldwijd op Internet te zien is? Is dit in strijd met de privacywetgeving? Zo neen, waarom niet? Wat is uw visie op de reactie van prof. mr. Overkleef-Verburg, dat het bespieden met Internet camera’s een onrechtmatige daad is en een schending van de persoonlijke levenssfeer? Indien er wettelijk niets is vastgelegd over het gebruik van Internet camera’s in de openbare ruimte, is het dan niet wenselijk om op korte termijn hierover wettelijke regelingen te ontwerpen, zeker gezien het feit dat dit een in omvang toenemend fenomeen is? In het «Rotterdams Dagblad» van 4 januari respectievelijk, 5 januari 2000	 Ja. Steeds vaker leggen camera’s het gedrag vast van voorbijgangers, klanten of bezoekers van openbare ruimten. Niet in alle gevallen is kenbaar dat er opnamen worden gemaakt. Een nieuwe ontwikkeling is de opkomst van de zogenoemde webcams, camera’s die verbonden zijn aan een computer, zodat de beelden direct op Internet kunnen worden gezet. Het risico van een inbreuk op de persoonlijke levenssfeer is bij deze camera’s aanwezig mede in verband met de mogelijkheden van verspreiding van beelden via Internet. Dit is afhankelijk van de plaats waar en de omstandigheden waaronder de webcam is geplaatst. Ik deel de mening van professor Overkleeft-Verburg dat het bespieden met internet-camera’s een onrechtmatige daad kan zijn en schending van de persoonlijke levenssfeer kan opleveren. Ook het bespieden met een gewone camera kan onder omstandigheden een onrechtmatige daad opleveren. Het niet-kenbaar gebruik van camera’s waarmee afbeeldingen worden gemaakt van personen in voor het publiek toegankelijke plaatsen is thans strafbaar gesteld in artikel 411b van het Wetboek van Strafrecht. Dit artikel is beperkt tot winkels en horecagelegenheden. De openbare weg en andere voor het publiek toegankelijke ruimten vallen buiten deze strafbepaling. Hoewel het strafrecht in het kader van regulering van het gebruik van camera’s als sluitstuk moet worden gezien, is het in het licht van het toenemende gebruik van cameratoezicht van belang dat de bestaande strafbepalingen aansluiten bij de huidige technologische ontwikkelingen en de invulling van het recht op bescherming van de persoonlijke levenssfeer. In de Notitie Cameratoezicht (kamerstukken II 1997/98, 25 760, nr. 1) is aangekondigd dat op dit punt een voorstel tot wijziging van het Wetboek van Strafrecht zal worden gedaan. Het wetsvoorstel ter uitbreiding van de reikwijdte van artikel 411b is thans in voorbereiding. Voorgesteld zal worden de strafbaarstelling van niet kenbaar gebruik van camera’s waarmee op systematische wijze afbeeldingen van een persoon worden gemaakt en opgeslagen uit te breiden tot alle voor het publiek toegankelijke plaatsen inclusief de openbare weg. Voorts is van belang dat onder omstandigheden bij verspreiden van een afbeelding van een persoon na gebruik van camera’s sprake kan zijn van openbaar maken in de zin van artikel 21 Auteurswet. Het verspreiden van camerabeelden via Internet kan onder omstandigheden worden aangemerkt als «openbaar maken» in de zin van voormeld artikel. Schending van de norm van dit artikel is een strafbaar feit en derhalve onrechtmatig jegens degene die herkenbaar wordt afgebeeld. Het verzenden van persoonsgegevens middels een webcam naar Internet kan worden aangemerkt als een vorm van gegevensverwerking I, te weten het openbaar maken van persoonsgegevens waarop de komende Wet bescherming persoonsgegevens (kamerstukken II 1997/98, 25 892) van toepassing zal zijn. Aangezien het bereik van de Wet persoonsregistratie beperkt is tot persoonsgegevens die in een registratie zijn opgenomen, is die wet niet van toepassing. Gelet op het gestelde onder 3, lijkt mij dat andere wettelijke regelingen niet nodig zijn.	 Justitie
 KVR10995.xml	 1999	 CDA	 Vragen naar aanleiding van een brief van de onderwijsinstelling Bartiméus aan de directie van de Studie- en Vakbibliotheek over het niet leveren van de benodigde schoolboeken in braille voor blinde leerlingen.	 Bent u bekend met de brief van de onderwijsinstelling «Bartiméus» aan de directie van de Studie- en Vakbibliotheek inzake het niet leveren van de benodigde schoolboeken in braille voor blinde leerlingen? Deelt u het in de brief geformuleerde oordeel van een aantal docenten dat door het niet leveren van de benodigde boeken dit schooljaar voor de gedupeerde blinde leerlingen als verloren moet worden beschouwd? Zo ja, wat vindt u hiervan? Zo nee, welke oplossingen ziet u nog? Welke maatregelen gaat u nemen om dergelijke voorvallen als deze in de toekomst te vermijden? Op welke wijze denkt u de gedupeerde leerlingen te kunnen compenseren? Gaat u een onderzoek instellen naar de eventuele schuldvraag en zullen hierop navenante maatregelen volgen?	 De brief is mij inmiddels bekend. Naar aanleiding van de gestelde vragen is er overleg geweest met het Landelijk Platform Onderwijs Visueel Gehandicapten (LPOVG), waarin alle instellingen voor onderwijs aan visueel gehandicapten samenwerken. Het LPOVG heeft toegezegd namens de instituten voor visueel gehandicapten de kwestie te zullen bespreken met de directie van de studie en Vakbibliotheek. Het gesprek tussen LSOVG en SVB heeft inmiddels op 22 december 1999 plaatsgevonden. In dit gesprek heeft de SVB bevestigd dat de stagnatie in de levering van de schoolboeken uitermate nijpend is. De SVB is met de Nederlandse Luister- en BrailleBibliotheek (NLBB) op 24 december 1999 in overleg getreden over de mogelijkheden de productie van de brailleboeken alsnog binnen acceptabele tijd te realiseren. Als tussenoplossing is voor het volgende gekozen. Er zal bij de leerlingen/studenten worden geïnventariseerd bij welke lesboeken de nood het hoogst is. De producent zegt toe dat daarna ter overbrugging op zeer korte termijn die delen uit de lesboeken zullen worden gebrailleerd.	 Onderwijs, Cultuur en Wetenschappen
 KVR10996.xml	 1999	 PvdA	 Deze vragen dienen ter aanvulling op eerdere vragen terzake van het lid Ross-van Dorp, ingezonden 30 november 1999 (2990003560).	 Hebben de uitgevers u met betrekking tot de leermiddelen voor visueel gehandicapten toezeggingen gedaan, die zij hiermee lijken niet na te komen?	 Nee. Verder verwijs ik u naar de antwoorden op de vragen gesteld door het lid Ross van Dorp. Aanhangsel Handelingen, nr. 649, vergaderjaar 1999–2000.	 Onderwijs, Cultuur en Wetenschappen
 KVR10997.xml	 1999	 GroenLinks	 Vragen over de feitelijke erkenning door de Raad van State dat minister Netelenbos (VW) inzake de Betuwelijn essentiële informatie veel rooskleuriger voorstelde en onwelgevallige informatie ten tijde van de besluitvorming achterhield. Deze vragen dienen ter aanvulling op de eerdere vragen terzake van het lid Van den Berg, ingezonden 22 december 1999 (2990004460).	 Hoe beschouwt u de feitelijke erkenning door de Raad van State dat u inzake de Betuwelijn essentiële informatie veel rooskleuriger voorstelde en onwelgevallige informatie ten tijde van de besluitvorming achterhield? Erkent u dat binnen uw ministerie ten tijde van de besluitvorming reeds bekend was dat delen van de informatie waarop de besluitvorming stoelde met betrekking tot aanlegkosten, capaciteit binnenvaart, capaciteit spoornet en milieubelasting onjuist waren? Bent u bereid de verdere aanbesteding van het project Betuweroute vanaf Kijfhoek te stoppen totdat er duidelijkheid is over de uitspraak van de Raad van State?	 De Afdeling bestuursrechtspraak van de Raad van State heeft niet erkend dat essentiële informatie veel te rooskleurig is voorgesteld, noch dat er onwelgevallige informatie is achtergehouden ten tijde van de besluitvorming. Bij de Afdeling is een verzoek ingediend tot herziening van de uitspraak van dezelfe Afdeling inzake de beroepen tegen de PKB en het Tracébesluit Betuweroute. In eerste instantie heeft de Afdeling dit verzoek op 26 augustus 1999 afgewezen. Tegen deze uitspraak is verzet aangetekend door opposant. Nadat opposant door de Afdeling mondeling is gehoord op 6 december 1999 is de Afedeling tot de conclusie gekomen dat, gelet op de argumenten die opposant naar voren heeft gebracht, een nader onderzoek dient plaats te vinden naar het herzieningsverzoek. Nee. Nee.	 Verkeer en Waterstaat
 KVR10999.xml	 2000	 D66	 Vragen naar aanleiding van een bericht in de Financial Times van 15 december 1999 over een oproep van de VN om geld in te zamelen voor Timor.	 Heeft u kennisgenomen van het bericht dat de VN bij donoren 450 miljoen dollar zoekt voor Timor? Kunt u aangeven in welke mate dit bedrag gehaald kan worden? Welke bijdrage levert Nederland aan de invulling van deze oproep? Financial Times, 15 december 2000	 VN en Wereldbank hebben aangegeven voor de jaren 2000, 2001, en 2002 voor humanitaire hulp, wederopbouw en ontwikkeling in Oost-Timor ruim 730 miljoen dollar nodig is. Voor 2000 hebben zij de behoefte op 180 miljoen dollar geschat. Tijdens de op 16 en 17 december jl. in Tokio gehouden donorbijeenkomst voor Oost-Timor is voor dit doel in totaal 522 miljoen dollar toegezegd. Hoewel een deel van deze toezeggingen meerjarig is, overstijgen zij de aanvankelijke prognoses van VN en Wereldbank. Naar verwachting zal de donorgemeenschap voor de jaren 2001 en 2002 komen met additionele financiële steun voor Oost-Timor. Nederland heeft tot dusver 20 miljoen gulden uitgetrokken voor humanitaire hulp ten behoeve van Timor. Dit jaar zal voorts 5 miljoen gulden worden bijgedragen aan de United Nations Transitional Authority for East Timor (UNTAET). In 1999 is 500 000 gulden beschikbaar gesteld voor de United Nations Assistance Mission to East Timor (UNAMET), die de voorbereiding en uitvoering van het referendum in Oost-Timor op 30 augustus op zich heeft genomen.	 Buitenlandse Zaken Ontwikkelingssamenwerking
 KVR1100.xml	 1995	 D66	 	 Kent u het antwoord van het College van Gedeputeerde Staten van Utrecht op schriftelijke vragen van D66 Statenleden betreffende de verhoging van de grens van koopprijzen van huizen in de Gooi- en Vechtstreek, voor woningzoekenden van buiten de regio, door Gedeputeerde Staten van Noord-Holland? Bent u bereid ongewenste effecten voor de feitelijk als e´e´n woningmarkt functionerende grensgebieden van de provincies van Noord-Holland en Utrecht (zoals de Gooi- en Vechtstreek en Eemland) van provinciale verschillen in de uitvoering van de Huisvestingswet teniet te doen? Bent u bereid soortgelijke ongewenste effecten voor soortgelijke grensgebieden van de overige provincies in de uitvoering van de Huisvestingswet teniet te doen? Utrechts Nieuwsblad, 13 januari 1995	 Ja. Alvorens op deze vraag in te gaan merk ik eerst het volgende op. Momenteel ben ik in overleg met het IPO over de interpretatie en toepassing van artikel 6, vierde lid, van de Huisvestingswet met betrekking tot de in dat artikellid geven mogelijkheid tot hantering hogere (koop)prijsgrenzen. In dat kader is afgesproken dat de provincies ten aanzien van dergelijke verzoeken van gemeenten waarvan kan worden aangenomen dat op het punt van de mogelijkheden tot uitbreiding van de woningvoorraad discussie met het Rijk zal opleveren, pas op de plaats zullen maken. In voorkomende gevallen dat gedeputeerde staten hun goedkeuring verlenen aan het hanteren van hogere (koop)prijsgrenzen, zoals in het Gewest Gooi- en Vechtstreek is geschied, zal in het algemeen eerst de vraag moeten worden beantwoord of de goedkeuring terecht is verleend, c.q. of betrokken gemeenten, elk afzonderlijk, aan de in artikel 6, vierde lid, van de Huisvestingswet neergelegde voorwaarde (geringe mogelijkheden tot uitbreiding van de woningvoorraad) voldoen voor het mogen hanteren van hogere prijsgrenzen. Voor wat betreft de gemeenten behorend tot het Gewest Gooi- en Vechtstreek wordt momenteel door de Inspectie Volkshuisvesting daarnaar onderzoek gedaan. De in artikel 6, vierde lid, van de Huisvestingswet aan gedeputeerde staten toebedachte rol ten aanzien van verzoeken van gemeenten om hogere prijsgrenzen te hanteren dient te worden gezien als verlengstuk van de rol die de provinciale besturen daarnaast krachtens artikel 61 van de Huisvestingswet hebben gekregen op het punt van de afstemming van het gemeentelijk woonruimteverdelingsbeleid binnen de regio en tussen dat beleid en de bovengemeentelijke ruimtelijke ordening. In beide gevallen gaat het vooral om afstemming van de bij de woonruimteverdeling gehanteerde criteria voor zover die gevolgen hebben voor de toelating van woningzoekenden tot de regio. Tot deze criteria kan uiteraard ook eventuele hantering van hogere prijsgrenzen worden gerekend. In het Huisvestingsbesluit is het begrip regio omschreven als: een gebied dat uit een oogpunt van het functioneren van de woningmarkt als een samenhangend geheel kan worden beschouwd. Aldus omschreven kan het woningmarktgebied mede grensgebieden beslaan die in aangrenzende provincies zijn gelegen. Naar mijn oordeel is dan ook overleg met aangrenzende provincies op zijn plaats indien gedeputeerde staten voornemens zijn bepaalde maatregelen voor de gehele regio te treffen die mogelijkerwijs in de grensgebieden van de andere provincie(s) bepaalde effecten sorteren. Op grond van de Huisvestingswet is de onderlinge afstemming van de bij de woonruimteverdeling gehanteerde criteria een bevoegdheid die uitsluitend aan gedeputeerde staten is gegeven. Aangezien ik geen bevoegdheid heb om daarin te treden zal, waar nodig, goed overleg tussen de Inspectie Volkshuisvesting en de provincie uitkomst moeten bieden. Dit is alleen anders indien blijkt dat de evenwichtige en rechtvaardige verdeling van woonruimte door de onderling gehanteerde verdelingscriteria in die zin in gevaar komt dat de minder draagkrachtigen, i.c. de doelgroep, hiervan de dupe dreigen te worden. In voorkomende gevallen kan met gebruikmaking van de ministerie¨le aanwijzingsbevoegdheid van artikel 67 van de Huisvestingswet daartegen wel dwingend worden opgetreden. Zie het antwoord op vraag 2.	 Volkshuisvesting, Ruimtelijke Ordening en Milieubeheer
 KVR11002.xml	 1999	 PvdA	 Vragen naar aanleiding van het bericht in de Volkskrant van 25 november 1999 over de schikking die is getroffen inzake de nalatenschap van kunstverzamelaar Chardzjiev.	 Hebt u kennis genomen van de schikking die is getroffen inzake de nalatenschap van kunstverzamelaar Chardzjiev? Zijn de uit de nalatenschap verkochte kunstwerken voorgoed voor de collectie Chardzjiev verloren gegaan? Zo ja, is dit het resultaat van eerder door de Nederlandse overheid in 1997 geconstateerd wanbeheer? Is het waar dat de transacties voortkomend uit dit wanbeheer, in het kader van de schikking, door de stichting Cultureel Centrum Khardjiev-Tschaga als rechtmatig zijn bestempeld? Acht u genoemde stichting bevoegd een dergelijk oordeel uit te spreken en acht u dit oordeel in overeenstemming met het eerder door de overheid geconstateerde wanbeheer? Bent u bereid te laten bezien of er sprake is van onrechtmatig handelen en of er aanleiding is tot het instellen van strafvervolging? Bent u bereid stappen te ondernemen om eventuele onrechtmatige transacties terug te draaien en de stukken weer aan de collectie toe te doen voegen? De Volkskrant, 25 november 1999	 Ik heb kennis genomen van bedoelde krantenberichten. Naar ik heb vernomen is er een principe-overeenkomst tussen erfgenaam en legataris. Daarover heb ik niet de beschikking. Dat is afhankelijk van de inhoud van de overeenkomst zoals die onder 1 is aangeduid. De Nederlandse overheid heeft nimmer een omvattend oordeel uitgesproken over het beheer van deze collectie. Wel hebben de Ministeries van Buitenlandse Zaken en van Onderwijs, Cultuur en Wetenschappen begin 1998 het Amsterdamse parket benaderd en hun zorgen uitgesproken over de gang van zaken binnen de Stichting Cultureel Centrum Chardzjiev-Tsjaga. Zij hebben het parket voorzien van diverse stukken waaruit zou blijken dat er schilderijen uit de nalatenschap van Chardzjiev werden verkocht, terwijl uit het testament van Chardzjiev bleek dat de stichting door hem in het leven was geroepen om de collectie bijeen te houden. De officier was van oordeel dat het toenmalige bestuur zich niet hield aan de doelstelling van de stichting. Derhalve heeft deze een vordering bij de rechtbank ingediend, teneinde – bij wijze van een voorlopige voorziening – een ander bestuur te doen benoemen. Naar aanleiding van deze vordering hebben gesprekken plaatsgevonden met het toenmalige stichtingsbestuur. Kennelijk naar aanleiding van de gesprekken, is er een ander bestuur aangetreden. Vervolgens is de vordering ingetrokken. Dat moet blijken uit de overeenkomst tussen de onder 1 genoemde partijen. Overigens is dit een zaak die zich aan de verantwoordelijkheid van de overheid onttrekt. Wellicht ten overvloede zij vermeld dat een executeur op zich de bevoegdheid heeft delen van een nalatenschap te verkopen, teneinde een testament correct tot uitvoering te brengen. Ja, de erfgenaam en het stichtingsbestuur zijn de belanghebbende partijen en zijn derhalve bevoegd een oordeel over het door de executeur gevoerde beheer uit te spreken. De schikking tussen partijen is civielrechtelijk van aard. De overheid heeft hierin geen leidende rol. Gezien het bovenstaande zie ik daar geen aanleiding toe.	 Onderwijs, Cultuur en Wetenschappen (OCW)
 KVR11003.xml	 2000	 CDA	 Vragen over het slechts voor de helft openstellen (2x1 rijstrook) van de als vierbaansweg aangelegde rijksweg 11 tussen Alphen aan den Rijn en Zoeterwoude.	 Klopt het dat Rijksweg 11 tussen Alphen en Zoeterwoude als vierbaansweg is aangelegd, maar slechts voor de helft (2 x 1 rijstrook) is opengesteld en dat de procedure om de weg als volledige vierbaansweg in gebruik te nemen minstens twee jaar duurt? Wat is de reden dat deze weg niet meteen als vierbaansweg is bestemd? Waarom niet is geanticipeerd op de problemen die nu zijn ontstaan? Is de huidige, provisorische afbakening van de twee rijstroken die (nog) niet in gebruik zijn genomen wel voldoende duidelijk en veilig genoeg? Wat is de uitkomst van het beraad met de betrokken gemeenten en de provincie? Wat gaat u concreet doen om aan de – voor automobilisten – onduidelijke en frustrerende situatie een einde te maken? Bent u bereid een volledige openstelling van de vier rijstroken te gedogen? Hoe zal worden omgegaan met het nog ontbrekende gedeelte Alphen–Bodegraven dat in eerste instantie ook slechts als tweebaansweg is gepland, maar waar eveneens de mogelijkheid bestaat tot uitbreiding naar vier rijstroken? Leidsch Dagblad,, 22 december 2000	 	 Verkeer en Waterstaat
 KVR11004.xml	 2000	 D66	 Vragen naar aanleiding van klachten van AOL/Compuserve over kosten van datatransfer (internetverkeer) door KPN en over de vergoeding die gratis internetaanbieders ontvangen van KPN voor het genereren van dataverkeer via de telefoonlijnen. Bepleit wordt een vast bedrag per maand (flat rate) om internetgebruik door particulieren aan te moedigen.	 Heeft u kennisgenomen van de berichten dat AOL/Compuserve klaagt over kosten van datatransfer (internetverkeer) door KPN? Ontvangen de gratis internetaanbieders veel inkomsten uit een vergoeding die ze ontvangen van KPN voor het genereren van dataverkeer via de telefoonlijnen? Wat is uw oordeel over deze ondoorzichtige geldstromen, waarbij de consument indirect betaalt voor internettoegang en de marktpartijen gebaat zijn bij veel telefoonverkeer? Deelt u de mening dat spraak- en dataverkeer over de telefoonlijnen verschillend van aard zijn, bij voorbeeld wat betreft het verschil in duur en tijdstip van gebruik? Zou het niet aan te bevelen zijn om kosten van internet via de telefoonlijnen omlaag te brengen, bij voorkeur door te komen tot een vast bedrag per maand (flat rate) voor internetconnectie, om zo het internetgebruik door particulieren aan te moedigen? Zo ja, bent u bereid hiertoe initiatieven te nemen, respectievelijk ziet u hier een rol weggelegd voor OPTA? Telegraaf, 20 december 2000	 Ja. In hoeverre aanbieders van gratis internet vergoedingen direct van KPN Telecom ontvangen is mij niet bekend. In de praktijk zijn aanbieders van gratis internet veelal niet rechtstreeks aangesloten op het netwerk van KPN Telecom, maar op het netwerk van een andere operator, dat gekoppeld is aan het netwerk van KPN Telecom. Tussen aanbieders van telecommunicatiediensten en aanbieders van telecommunicatienetwerken worden afspraken gemaakt over (interconnectie)vergoedingen voor het afwikkelen van telefoonverkeer. Ik heb uit publicaties en andere informatie (onder andere van OPTA) begrepen dat het voorkomt dat een deel van de door KPN Telecom betaalde interconnectievergoedingen door de ontvangende operators wordt doorgegeven aan internetaanbieders (de zogeheten «kickbacks»). Voor wat betreft interconnectievergoedingen geldt alleen voor KPN Telecom, als partij met een aanmerkelijke macht op de markt van vaste openbare telefonie, de eis van kostenoriëntatie. Die eis geldt niet voor andere marktpartijen. Dat betekent dat de interconnectietarieven die andere operators aan KPN Telecom in rekening brengen voor het afwikkelen van telefoonverkeer naar hun abonnees (bijvoorbeeld internetaanbieders) afhankelijk zijn van de uitkomst van vrije commerciële onderhandelingen. Deze interconnectievergoedingen kunnen voor KPN Telecom hoger zijn dan de kosten die KPN Telecom zou maken bij de afwikkeling van dit verkeer over zijn eigen netwerk. Ik heb begrepen dat KPN Telecom de hogere kosten van internetverkeer nu nog in algemene zin verdisconteert in de «gewone» telefoontarieven en niet specifiek toerekent aan internetgebruikers. Alle abonnees van KPN Telecom betalen daardoor indirect mee aan de hogere kosten voor internetverkeer. Ik wijs in dit verband op het besluit van OPTA van 22 september 1999 in het geschil tussen KPN Telecom en Enertel (OPTA/IBT/99/7686) over de tarieven voor het afleveren van telefoongesprekken door KPN Telecom aan Enertel (de zgn. call termination). In het kader van dit geschil heeft het college aangegeven dat KPN Telecom de extra kosten in verband met interconnectievergoedingen specifiek kan doorberekenen in de tarieven van die gesprekken waarvoor KPN Telecom ook daadwerkelijk een interconnectievergoeding moet betalen. Zo kan worden voorkomen dat alle abonnees van KPN Telecom meebetalen aan de vergoedingen die aan internetaanbieders worden toegekend. Dit bevordert de transparantie voor gebruikers en tevens ontstaat zo een prikkel voor telecombedrijven om niet onredelijk hoge interconnectietarieven te vragen. Het is zeker mogelijk dat dataverkeer en gewoon spraakverkeer andere karakteristieken hebben, bijvoorbeeld wat betreft de lengte van het «gesprek» en het tijdstip waarop het plaatsvindt. Ik sluit niet uit dat internetverkeer andere karakteristieken heeft dan gewone spraaktelefonie, waardoor de onderliggende kosten lager zouden kunnen zijn. Voorzover dat het geval is zouden lagere tarieven voor internetverkeer kunnen worden gerechtvaardigd. KPN Telecom heeft onlangs aangekondigd dat de mogelijkheden voor de introductie van flat rate tarieven worden nagegaan. Ik wijs er verder op dat er binnen het wettelijke kader reeds mogelijkheden aanwezig zijn voor internetaanbieders om zelf aan hun klanten een vast bedrag per maand te vragen, waarbij hun klanten geen gesprekskosten meer hoeven te betalen. In zulke gevallen is het de internetaanbieder die aan KPN Telecom een kostengeoriënteerde vergoeding betaalt, zodat de internetgebruiker zelf geen gesprekskosten meer heeft. Bij de huidige 0800-dienstverlening en sommige vormen van 0900-dienstverlening wordt een dergelijk tariefmodel gehanteerd. Zulke tariefmodellen zijn ook denkbaar voor internetdiensten waarbij gebruik wordt gemaakt van de nieuwe internetprefix (06760x). Met deze internetprefix is het mogelijk internetverkeer af te splitsen van het gewone spraakverkeer. Dit verkeer kan dan snel uit het gewone telefoonnetwerk worden geleid en over een apart datanetwerk verder worden getransporteerd. Dit leidt tot efficiency voordelen en kostenverlagingen die tot uitdrukking kunnen komen in lagere tarieven voor de afwikkeling van internetverkeer. Tevens kan daardoor de belasting van het telefoonnetwerk van KPN Telecom worden teruggedrongen. Naarmate de kosten van het afwikkelen van internetverkeer lager zijn worden bovendien flat rate tariefmodellen voor internetaanbieders aantrekkelijker. Maar de keuze welke tariefmodellen gehanteerd worden is aan de marktpartijen zelf. Wel is het de taak van de overheid om nieuwe technische mogelijkheden te faciliteren, waar dat nodig is. In dat licht moet ook de wijziging van het Nummerplan worden gezien, waarbij voor internetverkeer een aparte prefix (06760x) beschikbaar komt. Dank zij de prefix kan internetverkeer als zodanig herkend worden en snel uit het vaste telefoonnetwerk worden geleid. De rol van OPTA is in dit verband onder meer om marktpartijen informatie te geven over de wettelijke mogelijkheden die er zijn om hun diensten (deels) af te wikkelen via het vaste telefoonnetwerk van KPN Telecom (bijvoorbeeld flat rate modellen) en er op toe te zien dat marktpartijen van deze mogelijkheden ook daadwerkelijk gebruik kunnen maken tegen non-discriminatoire en redelijke voorwaarden.	 Verkeer en Waterstaat (VW)
 KVR11005.xml	 1999	 VVD	 	 Welke regels gelden met betrekking tot het bezit hebben van dienstwapens voor leden van de Koninklijke Marechaussee? Gelden deze regels voor het gehele Wapen of zijn er ook brigades die hun eigen regels dienomtrent hebben? Is het toegestaan om het dienstwapen na de diensturen mee te nemen naar huis? Zo ja, waartoe dient dit? Zijn er voorschriften waaraan moet worden voldaan om het dienstwapen mee naar huis te mogen nemen? Zo ja, hoe luiden deze? Wordt de naleving van deze voorschriften ook gecontroleerd? Hoeveel ongelukken gebeuren er jaarlijks met dienstwapens buiten de diensturen? Welke regels met betrekking tot het achterlaten van het dienstwapen gelden voor het Kmar-personeel geplaatst op de Luchthaven Schiphol? Acht u de huidige situatie met betrekking tot het meenemen van het dienstwapen na de diensturen acceptabel? Zo ja, waarom? Zo nee, op welke wijze en op welke termijn wordt de regelgeving veranderd?	 Ja. In de periode van 1991 tot en met 1999 hebben zich acht ongevallen voorgedaan met dienstwapens buiten de diensturen. Ik acht de huidige situatie, zoals die is neergelegd in de interne instructies van de Koninklijke marechaussee, acceptabel omdat daarmee een evenwicht bestaat tussen enerzijds een doelmatige uitvoering van de opgedragen politietaken en anderzijds de vereisten op het gebied van veiligheid. Daarbij moet worden bedacht dat aan de geoefendheid van het personeel hoge eisen worden gesteld (certificering). Dit neemt niet weg dat hernieuwde aandacht moet worden besteed aan de naleving van de regels omtrent het beheer van dienstwapens, met name in de periode tussen twee opgedragen diensten. De Bevelhebber der Marechaussee heeft daarom opdracht gegeven om de regels strikt in acht te nemen en om – waar nodig – de bestaande uitvoeringsregels te actualiseren.	 Defensie
 KVR11006.xml	 1999	 GroenLinks	 Vragen naar aanleiding van een bericht in het NRC Handelsblad van 2 november 1999, over de plannen binnen de ecologische hoofdstructuur (EHS) van de gemeente Amersfoort, de zgn. ontwikkeling van het Leisurepark.	 Bent u op de hoogte van de plannen binnen de ecologische hoofdstructuur van de gemeente Amersfoort, de zgn. ontwikkeling van het Leisurepark? Bent u van mening dat de gemeente Amersfoort de procedure rond ingrepen in de EHS (conform structuurschema groene ruimte), op een juiste wijze heeft gehanteerd? Bent u van mening dat het maatschappelijk belang van deze plannen voldoende is aangetoond en het onderzoek naar alternatieve locaties voldoende heeft plaatsgevonden? Brengt het ontwikkelen van dergelijke projecten niet het gevaar met zich mee van stapsgewijze verkleining van de EHS? Is het ontwikkelen van dergelijke projecten in deze gebieden gewenst? Bent u bovendien op de hoogte van de uitbreidingsplannen van het dierenpark Amersfoort en de vergaande aanpassingen van de plaatselijke camping? Wilt u ook deze plannen beoordelen op de wenselijkheid en de gevolgde procedures? NRC Handelsblad, 2 november 1999	 Ja. De gemeente Amersfoort herziet momenteel het vigerende bestemmingsplan, zodanig dat een aantal nieuwe recreatieve functies kunnen worden ingepast. In het kader van het artikel 10 BRO-overleg heeft de gemeente Amersfoort daartoe het concept-bestemmingsplan Birkhoven-Noord, waarin opgenomen de locatie voor het «leisurepark», in procedure gebracht. Het plangebied ligt binnen de Ecologische Hoofdstructuur (EHS) zoals aangegeven in het Structuurschema Groene Ruimte. De EHS op rijksniveau heeft een brutokarakter, waarin ook bestaande bebouwing, infrastructuur en voorzieningen zijn opgenomen waarvoor de basisbescherming EHS niet van toepassing is. De EHS krijgt dan ook eerst zijn definitieve vorm, nadat hij door de provincies nader is uitgewerkt. In de provincie Utrecht heeft dat plaatsgevonden in het kader van het Plan Veiligstelling Gebieden. Daarbij is het plangebied Birkhoven-Noord bestaande uit sportcomplexen, bosbad, openluchttheater e.a. op grond van het geldende bestemmingsplan en de huidige invulling van het terrein dan ook niet opgenomen. De gemeente Amersfoort is daarmee niet gehouden aan een bijzondere afweging in het kader van het ter zake geformuleerde rijksbeleid, zoals geldt voor gebieden waarvoor de basisbescherming EHS van toepassing is. Er is daarom ook geen sprake van een verkleining of aantasting van de EHS. De afweging van het maatschappelijk belang, binnen de randvoorwaarden die rijk en provincie stellen, acht ik een verantwoordelijkheid van de gemeente Amersfoort. Anders dan wellicht uit het door u aangehaalde persbericht zou kunnen worden afgeleid, is het overigens niet zo dat een substantieel deel van het Bos Birkhoven-Bokkenduinen zou moeten verdwijnen. Van het 18.4 ha. grote plangebied zal niet meer dan 1.1 ha. worden bebouwd. Bovendien zal het verdwijnen van 160 bomen ruimschoots op het terrein zelf worden gecompenseerd. Op bijgevoegde kaartjes kunt u dat zien. Onderzoek van gemeentewege naar alternatieve locaties is mij niet bekend. Het is mij wel bekend dat er voor dit gebied al langer plannen bestaan voor een aanpassing in de recreatieve inrichting. De plannen zijn door de gemeente Amersfoort neergelegd in de «beleids- en structuurvisie Birkhoven-Bokkenduinen». De Provinciale Planologische Commissie heeft in mei 1997 ingestemd met deze visie. Het concept-bestemmingsplan Birkhoven-Noord is hiermee in overeenstemming. De functies zijn ook in overeenstemming met de aanduiding landelijk gebied 1 uit het streekplan Utrecht. Dit zijn de gebieden binnen de stedelijke invloedssfeer waar ontwikkelingen voor sport en recreatie mogelijk zijn. Van verkleining van de EHS is zoals aangegeven geen sprake. In het streekplan Utrecht is juist aan dit gebied de aanduiding landelijk gebied 1 gegeven om mogelijkheden op het gebied van sport en recreatie toe te staan. Het gebied is een overgangszone tussen het stedelijke en landelijke gebied, deels bedoeld voor opvang van dergelijke functies. Het is mij bekend dat het dierenpark Amersfoort en de door u bedoelde camping zouden willen uitbreiden. Beide plannen zullen te zijner tijd, zoals gebruikelijk, via de formele procedures (bestemmingsplan e.d.) beoordeeld worden. Ter inzage gelegd bij de afdeling Parlementaire Documentatie	 Volkshuisvesting, Ruimtelijke Ordening en Milieubeheer
 KVR11007.xml	 1999	 GroenLinks	 Vragen over de totstandkoming van de bouwplannen van de gemeente Maarssen op de "Maarsser Brug-locaties" (Utrechts Nieuwsblad, 26 oktober 1999).	 Heeft u kennisgenomen van de bouwplannen van de gemeente Maarssen op de «Maarsser Brug-locaties», zoals onder andere verwoord in het Utrechts Nieuwsblad? Wat is uw mening over de wijze waarop de plannen voor de bouw van 509 woningen tot stand zijn gekomen? Hoe beoordeelt u het dat onlangs voor het centrumgebied van Maarssen een ontwerp-bestemmingsplan is vastgesteld, met daarin een vijftal wijzigingsbevoegdheden? Is het niet vreemd dat voor deze vijf gebieden nu – los van het traject van het ontwerp-bestemmingsplan – een aparte procedure wordt ingezet voor onder meer de Maarsser Brug-locaties? Hoe beoordeelt u het voornemen van de gemeente Maarssen om de 509 woningen door middel van een voorbereidingsbesluit op basis van artikel 19 van de Wet op de Ruimtelijke Ordening (WRO) te realiseren? Is een complete woonwijk niet iets wat zeker volgens de geest van de WRO, – en gezien de parlementaire behandeling van de wijziging WRO – door middel van de vaststelling van een nieuw bestemmingsplan dient te worden gerealiseerd? Vindt u het aanvaardbaar dat het college van B&W reeds een zo vergaande overeenkomst met een groep projectontwikkelaars heeft gesloten, zonder dat dit democratisch was gelegitimeerd? Hoe beoordeelt u de clausules in het contract tussen gemeente en projectontwikkelaars, die de financiële risico’s van vertragingen volledig bij de gemeente Maarssen leggen? Doet een dergelijke vergaande privaatrechtelijke overeenkomst tussen de gemeente en de maatschap van ontwikkelaars de mogelijkheden tot inspraak volgens u geweld aan? Hoe verhoudt dit besluit, dat niet met de bevolking is besproken, zich naar uw mening met de Algemene Wet Bestuursrecht (AWB), afdeling 3.2, die een zorgvuldige afweging vereist? Bent u bereid de gemeente Maarssen op zeer korte termijn, in ieder geval vóór de raadsvergadering van 9 november a.s., aan te spreken op de strijdigheid met de AWB en WRO van de plannen en de gevolgde procedure, en hierover aan de Kamer te rapporteren? Utrechts Nieuwsblad, 26 oktober 1999	 Ja. Uit de mij ter beschikking staande informatie blijkt dat de plannen voortvloeien uit de door de gemeenteraad reeds in 1991 vastgestelde structuurvisie. In het kader van de geplande spoorverdubbeling Amsterdam–Utrecht en de daarmee samenhangende bouw van een nieuw station Maarssen hebben de plannen een nieuwe impuls gekregen. Voor de Maarsser bruglocaties is thans een voorontwerp van het bestemmingsplan «Maarsser Bruglocaties» in procedure gebracht conform de daartoe in de Wet op de Ruimtelijke Ordening (WRO) geregelde procedure. De locatie en invulling van het voorontwerp-bestemmingsplan past binnen het bundelingsbeleid van de VINAC. Het betreft een inbreidingslocatie die gelegen is binnen de bebouwingscontouren zoals die zijn vastgelegd in het Streekplan Utrecht. Maarssen behoort tot het stadsgewest Utrecht en heeft een opvangtaak voor woningbouw. Het woningbouwprogramma in kwestie zal afgestemd worden op de regionale woningbehoefte. De uitbreiding en opwaardering van het stationsgebied past binnen het mobiliteitsbeleid. Daarbij vormen de parkeernormen in het kader van het ABC-Iocatiebeleid een aandachtspunt. Gezien de ligging aan het Amsterdam Rijnkanaal zal er met betrekking tot de externe veiligheid nader overleg plaatsvinden tussen de gemeente Maarssen en de HID Rijkswaterstaat. In het kader van het vooroverleg ingevolge art. 10 van het Besluit op de ruimtelijke ordening 1985 (Bro) zal de Inspectie van de Ruimtelijke Ordening een gedetailleerd inhoudelijk oordeel geven over de plannen. Uit recent contact tussen deze inspectie en de gemeente Maarssen blijkt dat de gemeente het voornemen heeft een eventuele art. 19 WRO procedure toe te passen op basis van het resultaat van dat vooroverleg. Voor de goede orde merk ik nog op dat, anders dan de vragenstelster vermoedde, de «Maarsser Bruglocaties» geen deel uitmaakt van het voorontwerp van het bestemmingsplan voor het centrumgebied van Maarssen. De WRO stelt noch nu, noch in de toekomst beperkingen aan de omvang en reikwijdte van via art. 19 WRO te realiseren bouwplannen. Wanneer de onlangs door het parlement aanvaarde herziening van de WRO in werking treedt, zal een goede ruimtelijke onderbouwing essentieel zijn, bij voorkeur in de vorm van een gemeentelijk structuurplan. Gelet op de omstandigheid dat de onderhavige bouwplannen hun basis vinden in een door de gemeenteraad vastgestelde structuurvisie en de gemeente het voornemen heeft in het kader van de toepassing van art. 19 WRO over tenminste het resultaat van het art. 10 Bro overleg m.b.t. het voorontwerp-bestemmingsplan te beschikken, heb ik geen aanleiding te veronderstellen dat aan deze onderbouwing in dit geval niet zal worden voldaan. De gemeente heeft een overeenkomst gesloten met een groep projectontwikkelaars. Volgens vaste jurisprudentie in het kader van de WRO kan de gemeente door middel van het sluiten van een privaatrechtelijke overeenkomst geen afbreuk doen aan de bevoegdheden van de gemeenteraad en de waarborgen van derden met betrekking tot inspraak, bezwaar en beroep zoals geregeld in de WRO. Zo moeten, indien art. 19 WRO wordt gevolgd, bouwplannen ter inzage worden gelegd en bestaat voor een ieder de mogelijkheid om daartegen bedenkingen in te dienen met mogelijkheden van beroep bij de rechter. Samenwerking met projectontwikkelaars op de wijze waarop dat momenteel in Maarssen gebeurt, is niet ongebruikelijk. Of de financiële risico’s hierbij evenwichtig over de betrokken partijen zijn gespreid is primair een gemeentelijke aangelegenheid. Mijn bevoegdheden, ingevolge de WRO, strekken zich niet ertoe uit dat mij, of mijn Inspecteur van de Ruimtelijke Ordening, overeenkomsten, zoals deze tussen de gemeente en de projectontwikkelaars, ter toetsing worden voorgelegd. De inhoud van de overeenkomst staat mij overigens allerminst in de weg bij het beoordelen van de plannen op hun inhoudelijke planologische merites. Op basis van de mij thans ter beschikking staande informatie kan ik niet concluderen dat in dit geval zou worden gehandeld in strijd met algemene beginselen van behoorlijk bestuur. Mocht dit naar de indruk van betrokkenen wel aan de orde zijn, dan kunnen zij dit via hun wettelijke mogelijkheden van inspraak en rechtsbescherming naar voren brengen. Gelet op de inhoud van deze brief heb ik geen aanleiding gezien om te interveniëren in de besluitvorming van de gemeente Maarssen in dezen. Wel zal ik een kopie van dit antwoord op uw vragen ter kennis brengen van de gemeente Maarssen.	 Volkshuisvesting, Ruimtelijke Ordening en Milieubeheer
 KVR11008.xml	 2000	 CDA	 Het betreft meerdere vragen naar aanleiding van het bericht in De Gelderlander van 22 december 1999 dat de vaste onkostenvergoeding van gemeenteraadsleden, wethouders, burgemeester, leden van de Provinciale Staten en Gedeputeerde Staten in de toekomst belast gaat worden, ingediend door het lid Van der Hoeven (2990004980) en door het lid Kant (2990005110).	 Is het waar dat de vaste onkostenvergoeding van gemeenteraadsleden, wethouders, burgemeester, leden van de Provinciale Staten en Gedeputeerde Staten in de toekomst belast zal gaan worden? Zo ja, waarom is hiertoe besloten? Welk overleg heeft hierover plaatsgevonden? Wanneer zal deze regel ingaan? Wat zijn de financiële consequenties van deze maatregel voor de betrokken politici? Bent u op de hoogte van eerder onderzoek waaruit blijkt dat de huidige onkostenvergoeding van lokale en regionale politici reeds onvoldoende is om de feitelijk gemaakte onkosten te dekken? Deelt u de mening van de Vereniging van Nederlandse Gemeenten dat «de rechtspositie van gemeenteraadsleden toch al niet erg best is en het steeds moeilijker wordt om burgers te bewegen tijd en geld in te leveren voor de lokale democratie»? Is het waar dat er gewerkt wordt aan een nieuw vergoedingsstelsel? Zo ja, wanneer zal dat ingaan? Kunt u garanderen dat de maatregel ten aanzien van het belasten van de onkostenvergoeding niet zal ingaan voor een nieuw vergoedingsstelsel van kracht is? Wordt bij een nieuw vergoedingsstelsel het uitgangspunt gehanteerd dat er geen financiële achteruitgang mag plaatsvinden? De Gelderlander, 22 december jl. Vragen van het lid Kant (SP) aan de minister van Binnenlandse Zaken en Koninkrijksrelaties en de staatssecretaris van Financiën over onkostenvergoeding van volksvertegenwoordigers. (Ingezonden 12 januari 2000) Deelt u de mening van het Interprovinciaal Overleg dat nu ook gekeken moet worden naar de onkostenvergoeding van landelijke politici en bestuurders? Bent u bereid de onkostenvergoeding van àlle volksvertegenwoordigers en bestuurders met terugwerkende kracht te belasten? Zo neen, waarom niet? De Gelderlander, 22 december 2000	 	 Financiën
 KVR1101.xml	 1995	 SP	 Betreft vragen naar aanleiding van het bericht in het Brabants Dagblad, dat anvragen van instellingen voor extra formatie ten behoeve van ambulante begeleiding van gehandicapte kinderen die regulier onderwijs volgen af te wijzen.	 Bent u op de hoogte van de onrust die is ontstaan naar aanleiding van uw besluit om aanvragen van instellingen voor extra formatie ten behoeve van ambulante begeleiding van gehandicapte kinderen, die regulier onderwijs volgen, af te wijzen? Door hoeveel instellingen en voor hoeveel kinderen is extra begeleiding aangevraagd naast de basisregeling die voorziet in vijf jaar ambulante begeleiding? Betekent uw besluit voor een aantal van deze kinderen dat ze hun huidige school niet af kunnen maken, maar speciaal onderwijs moeten gaan volgen? Zo ja, voor hoeveel kinderen? Bent u op de hoogte van het beroep dat zeven instellingen hebben aangetekend bij de Raad van State tegen uw afwijzing van hun verzoek om extra ambulante begeleiding? Heeft de Raad van State besloten tot een voorlopige voorziening die uw ministerie verplicht de kosten van de extra ambulante begeleiding alsnog te betalen? Bent u bereid naar aanleiding van deze uitspraak van de Raad van State alle aanvragen voor extra ambulante begeleiding te honoreren, dus ook die van instellingen die geen beroep hebben aangetekend? Brabants Dagblad, 4 januari 1995 De Volkskrant, 13 januari 1995	 Ik heb kennis genomen van de publikatie in het Brabants Dagblad over de besluiten die zijn genomen op de verzoeken om aanvullende formatie van het Instituut voor Doven in Sint-Michielsgestel. Verder heb ik brieven ontvangen van scholen voor (voortgezet) speciaal onderwijs waarin bezwaar wordt gemaakt tegen afwijzende besluiten tot toekenning van aanvullende formatie. Tot slot is mij bekend dat een aantal scholen in beroep is gegaan tegen dergelijke afwijzende besluiten. Er zijn in totaal 79 scholen voor (voortgezet) speciaal onderwijs (schooljaar 1994–1995) die een aanvraag hebben ingediend voor extra formatie ambulante begeleiding. Sommige scholen hebben meerdere aanvragen ingediend. In totaal zijn 131 aanvragen ingediend waarop is beslist. Een aparte registratie van verzoeken voor aanvullende formatie per leerling vindt niet plaats. Daarom kan ik niet aangeven voor hoeveel kinderen aanvullende formatie ambulante begeleiding is aangevraagd. Een beslissing om geen aanvullende formatie ambulante begeleiding toe te kennen op een aanvraag voor verlenging van de periode van ambulante begeleiding betekent niet dat een leerling de huidige school die deze bezoekt niet kan afmaken en alsnog speciaal onderwijs moet gaan volgen. De speciale school ontvangt voor leerlingen die elders onderwijs volgen een genormeerde reguliere formatie ambulante begeleiding op grond van de ISOVSO voor een bepaalde periode. Zo is de reguliere periode van ambulante begeleiding voor dove kinderen op een basisschool 5 jaar; de periode voor lichamelijk gehandicapte kinderen op een basisschool is daarentegen 2 jaar (artikel 14 Onderwijskundig besluit ISOVSO). Niet elke leerling heeft behoefte aan dezelfde mate van ambulante begeleiding: voor de ene leerling zal intensievere of langere begeleiding nodig zijn dan een andere leerling. De speciale school zal er voor moeten zorgen dat de beschikbare reguliere formatie ambulante begeleiding zo goed mogelijk wordt benut om alle leerlingen in staat te stellen het onderwijs elders blijvend te laten volgen. De speciale school kan er niet van uitgaan dat voor leerlingen waarvoor de reguliere formatie ambulante begeleiding afloopt daarna automatisch een beroep kan worden gedaan op aanvullende formatie op grond van de bijzondere omstandigheden-bepaling in de ISOVSO. In principe dient de reguliere formatie ambulante begeleiding toereikend te worden geacht voor de te verrichten taak. Ja. Van de Raad van State is tot op heden geen uitspraak ontvangen. Zolang ik geen uitspraak van de Raad van State heb ontvangen, kan ik niet ingaan op eventueel te verbinden consequenties aan een uitspraak.	 Onderwijs, Cultuur en Wetenschappen
 KVR11011.xml	 1999	 CDA	 	 Is het u bekend dat de belastinginspecteur in Limburg op dit moment een speciaal onderzoek instelt naar amateur muziek- en zanggezelschappen? Erkent u, dat honderden vrijwilligersverenigingen voor muziek en zang in Limburg voor vele duizenden actieve amateur-musici een uiterst belangrijke functie vervullen? Is het u bekend, dat het voor amateur-muziekgezelschappen steeds moeilijker wordt om bestuursleden, vooral penningmeesters, aan te trekken vanwege de steeds hogere financieel-administratieve lasten? Wat vindt u daarvan? Bent u van mening, dat uit de onderzoeken door de fiscus voor verenigingen consequenties kunnen voortvloeien welke het voortbestaan van verenigingen op het spel kunnen zetten? Zo neen, waarom niet? Wat vindt u van de situatie waarbij een vereniging 25 cent per kilometer geeft aan amateur gast-leden bij concerten? Moeten bij een dergelijke vergoeding afzonderlijke loonstaten met officiële afrekeningen per ontvanger opgesteld worden? Zo ja, waarom deze administratieve lastendruk? Bent u van mening dat amateur muziekgezelschappen de mogelijkheid moeten hebben om zonder al te veel extra administratieve rompslomp aan vrijwilligers een redelijke onkostenvergoeding te betalen? Bent u van mening dat, binnen de daarvoor gestelde maxima aan vrijwilligers/amateurs een redelijke onkostenvergoeding belastingvrij moet kunnen worden verstrekt? Zo ja, aan welke voorwaarden moet dan voldaan zijn?	 Ja. Ja. Het is bekend dat het in het algemeen moeilijk is voor verenigingen om vrijwilligers te interesseren voor bestuursfuncties en ander kaderwerk binnen de vereniging. Daarbij is het ons niet bekend dat met name het werven van penningmeesters door de financieel-administratieve lasten extra problemen oplevert. Neen. In gevallen waarbij het voortbestaan van de belastingplichtige in het geding zou kunnen komen, is het altijd mogelijk om bij de Belastingdienst uitstel van betaling of een betalingsregeling aan te vragen. Daarbij zal het in de Leidraad invordering 1990 neergelegde beleid worden toegepast. 5 tot en met 7 Aan vrijwilligers kan een onkostenvergoeding worden gegeven tot een bepaald bedrag (f 41,– per week en f 1435,– per jaar; bedragen voor 1999) zonder dat daarover belasting of premie hoeft te worden geheven (besluit nr. DB99/383M van 18 februari 1999). Als de vergoeding niet boven die bedragen uitgaat, wordt de vergoeding geacht de kosten die de vrijwilliger maakt in verband met het verrichten van de arbeid te bestrijden. In zo’n geval is er geen sprake van een bron van inkomen. Het is ook mogelijk om vergoedingen te geven die deze bedragen te boven gaan. Van geval tot geval moet dan bezien worden of de vergoeding ter bestrijding van de kosten wordt gegeven of dat er sprake is van loon uit een (fictieve) dienstbetrekking. Als de kostenvergoeding geen loon is, dus als er geen sprake is van een (fictieve) dienstbetrekking, moet het totaal per vrijwilliger betaalde bedrag opgegeven worden aan de Belastingdienst (met het formulier Opgaaf van uitbetaalde bedragen aan derden). Aangezien de penningmeester toch verantwoording moet afleggen aan de leden, zal dit geen (extra) belasting betekenen. Dit zal wel het geval zijn wanneer er wel sprake is van een (fictieve) dienstbetrekking. Op dat moment zullen loonbelasting en premies ingehouden moeten worden, hetgeen leidt tot aanvullende administratieve eisen. Het is dus niet de bedoeling dat aan stichtingen en verenigingen onnodige administratieve eisen gesteld worden, maar ingeval van inhoudingsplicht zal aan de nodige voorwaarden voldaan moeten worden. De Belastingdienst voert onderzoeken uit om na te gaan of de regelgeving correct wordt nageleefd. Indien bij dergelijke onderzoeken blijkt dat aangiften tot een onjuist bedrag zijn ingediend of dat aangiften ten onrechte niet zijn ingediend, kunnen naheffings- en/of navorderingsaanslagen worden opgelegd tot maximaal vijf jaar terug. Het kan in uitzonderingsgevallen voorkomen dat belastingaanslagen een zodanige omvang hebben dat het voortbestaan van de onderzochte belastingplichtige in gevaar komt, terwijl dat natuurlijk niet de bedoeling is. Het achterwege laten van de correcties is immers ten opzichte van vergelijkbare belastingplichtigen die de regelgeving wel correct hebben toegepast, niet acceptabel.	 Financiën
 KVR11012.xml	 2000	 D66	 Nu gebleken is dat legalisatie van moslim-huwelijksdocumenten in Pakistan onmogelijk is, wordt gevraagd of in deze gevallen het zogenoemde Noorse model gevolgd kan worden. Dit houdt een inhoudelijke verificatie van deze documenten in. Zie voor eerdere vragen hierover Aanh. Hand. II, 1998-1999, nr. 1876.	 Herinnert u zich uw antwoorden op de Kamervragen van de leden Albayrak en Middel over de Ahmadi-moslimgemeenschap? Bent u bereid, nu legalisatie van moslim-huwelijksdocumenten in Pakistan onmogelijk is, het in uw antwoord op vraag 4 genoemde Noorse model te volgen te weten: een zogenaamde inhoudelijke verificatie van deze documenten? Of laat de Nederlandse «huwelijks-wetgeving» een dergelijke de facto in plaats van de jure legalisatie niet toe? Aanhangsel Handelingen, nr. 1876, vergaderjaar 1998–1999.	 	 Buitenlandse Zaken
 KVR11013.xml	 1999	 CDA	 Vragen naar aanleiding van het bericht in de Volkskrant van 21 december 1999 dat minister Brinkhorst (LNV), met instemming van minister-president Kok, een voorstel heeft geblokkeerd van minister Van Aartsen (BuZa) voor vergaand militair ingrijpen bij schendingen van mensenrechten en dat minister Van Aartsen van mening is dat humaniteit uiteindelijk boven soevereiniteit moet gaan.	 Is het bericht waar dat minister Brinkhorst met uw instemming een voorstel heeft geblokkeerd van de minister van Buitenlandse Zaken voor vergaand militair ingrijpen bij schendingen van mensenrechten en dat minister Van Aartsen van mening is dat humaniteit uiteindelijk boven soevereiniteit moet gaan? Verklaart dit meningsverschil het feit dat de zinsnede «humaniteit gaat uiteindelijk boven soevereiniteit» bij erratum na het verschijnen van de defensienota is geschrapt? Hoe verhoudt zich dit tot de uitspraak van de minister van Defensie tijdens de begrotingsbehandeling Defensie dat er sprake zou zijn van een vergissing? Wanneer is besloten tot het uitbrengen van het erratum? Is er bekend wie deze feiten uit de ministerraad naar buiten heeft gebracht? Zo nee, gaat u dit onderzoeken? Wilt u in dat geval de Kamer op de hoogte stellen van de uitkomst van het onderzoek? Is het waar dat de militaire top en de minister van Defensie niets zagen in het voorstel van de minister van Buitenlandse Zaken om te interveniëren? Indien dit zo is, hoe komt dan de oorspronkelijk tekst over humanitaire interventie in de defensienota? Kunt u commentaar leveren op de zinsnede dat het tussen de ministers De Grave en Van Aartsen al geruime tijd niet botert? En dat dit dateert sinds de Kosovo-oorlog? Zie de Volkskrant, 21 december 1999	 Kamerstuk 26 900	 Defensie (DEF)
 KVR11014.xml	 2000	 CDA	 Vragen over het gevolg van niet tijdig verzoeken om vrijstelling van de premies volksverzekering met terugwerkende kracht, waardoor de motie Wolters/Bijleveld-Schouten (kamerstuk 24754, nr. 8) niet toegepast kan worden.	 Herinnert u zich de motie Wolters /Bijleveld-Schouten , waarin verzocht wordt om terugwerkende kracht van degenen die reeds vrijstelling van premies volksverzekeringen was verleend? Is het u bekend dat het n.a.v. deze motie gewijzigde artikel in het Besluit uitbreiding en beperking kring verzekerden volksverzekeringen deze vrijstelling niet met terugwerkende kracht verleent indien iemand heeft nagelaten tijdig een vrijstellingsverzoek als gevolg van onbekendheid met de regelgeving, omdat onbekendheid met regelgeving niet beschouwd wordt als «een onbillijkheid van overwegende aard»? Is het u bekend dat de Sociale Verzekeringsbank dit een onwenselijke situatie vindt? Heeft de Sociale Verzekeringsbank deze kwestie bij u aangekaart? Deelt u de mening dat het een onwenselijke situatie is? Bent u van mening dat de voorlichting over de mogelijkheden tot vrijstelling in het verleden adequaat was? Bent u voornemens de regelgeving aan te passen, zodanig dat uitvoering aan de motie Wolters/Bijleveld-Schouten gegeven kan worden, ook indien onbekendheid met regelgeving de reden is van het niet tijdig verzoeken om vrijstelling? Kamerstukken 24 754, nr. 8 artikel 22, 2e lid. Koninklijk Besluit 746 van 2 september 1998 (artikel 24, 4e lid, Koninklijk Besluit 164 van 3 mei 1989)	 Ja. Ja. De Sociale Verzekeringsbank heeft op 15 januari 1999 aan mij een brief toegezonden waarin aandacht werd gevraagd voor deze kwestie. Gewezen werd onder meer op de tekst van het nieuwe vierde lid dat aan artikel 24 – de zogenaamde vrijstellingsbepaling in KB 164 – was toegevoegd naar aanleiding van de motie Wolters/Bijleveld-Schouten. In deze motie, die op 30 oktober 1997 in de Tweede Kamer is ingediend, werd geconstateerd dat de regering in het nieuwe besluit uitbreiding en beperking kring verzekerden volksverzekeringen 1999 (in werking getreden op 1 januari 1999 en bekend als KB 746) «de mogelijkheid van vrijstelling van premies volksverzekeringen met terugwerkende kracht mogelijk maakt». De regering werd daarom verzocht om ook in KB 164 een mogelijkheid op te nemen waardoor alsnog terugwerkende kracht aan reeds afgehandelde vrijstellingsverzoeken zou kunnen worden verleend. De tekst van de motie ter zake luidde dat «ex-grensarbeiders die de afgelopen drie jaar een aanvraag tot vrijstelling hebben ingediend die afgewezen is opnieuw de mogelijkheid moeten hebben om vrijstelling met terugwerkende kracht te verkrijgen». De Sociale Verzekeringsbank was van mening dat de Tweede Kamer met de op 4 november 1997 aanvaarde motie beoogde om terugwerkende kracht toe te kennen in alle gevallen waarin de belanghebbende al eerder dan op het moment waarop hij vrijstelling aanvroeg aan de voorwaarden voor vrijstelling voldeed. In verreweg de meeste gevallen waren de betreffende personen die alsnog om toekenning van terugwerkende kracht van de reeds verleende vrijstelling verzochten, niet van de mogelijkheid tot vrijstelling van verzekeringsplicht op de hoogte. Het uitvoeringsorgaan heeft destijds overwogen om de tekst van de regeling toe te passen op een wijze die volgens haar in overeenstemming was met de wens van de Tweede Kamer. Zij achtte dat evenwel niet mogelijk zonder dat daarmee andere onderdelen van het uitvoeringsbeleid zouden worden ondergraven. Reden waarom de SVB uiteindelijk besloot om alle verzoeken waarin geen sprake was van andere bijzonderheden dan onbekendheid met de mogelijkheid van vrijstelling, af te wijzen. Bij brief van 4 december 1997 aan de Voorzitter van de Tweede Kamer (vergaderjaar 1997–1998, 24 754, nr. 16) heeft mijn ambtsvoorganger aangegeven hoe volgens hem de motie Wolters/Bijleveld-Schouten diende te worden geïnterpreteerd. Naar zijn mening zou moeten worden uitgegaan van «personen die de afgelopen drie jaar een verzoek om terugwerkende kracht aan de vrijstelling te verlenen door de SVB hebben zien afgewezen, maar die – ware de nieuwe regeling ter zake reeds op hen van toepassing geweest – alsnog met terugwerkende kracht zouden kunnen worden vrijgesteld». Uiteraard is bij de definitieve formulering van de terugwerkende krachtoptie in KB 164 nauwkeurig rekening gehouden met de uitgangspunten die het kabinet was overeengekomen met de Vaste commissie voor SZW tijdens de behandeling van de beleidsnotitie over de herbezinning van KB 164. In het kader van de schriftelijke inbreng (vergaderjaar 1995–1996, 24 754, nr. 2) werd onder meer de vraag gesteld of het niet mogelijk zou zijn vrijstelling van de verzekeringsplicht met terugwerkende kracht te verlenen. Bij die gelegenheid antwoordde het kabinet dat er in het verleden in een aantal gevallen problemen geweest waren met de toepassing van de vrijstellingsregeling. Deze problemen waren doorgaans terug te voeren op de omstandigheid dat vrijstelling niet met terugwerkende kracht kan worden verleend. Aan verzoeken om terugwerkende kracht ligt doorgaans onbekendheid met de regeling ten grondslag. Het ging het kabinet te ver om het ontbreken aan kennis over het bestaan van de vrijstellingsregeling – als gevolg waarvan de vrijstellingsverzoeken soms met enige vertraging worden ingediend – uitsluitend toe te schrijven aan gebrekkige voorlichting ter zake. Er mag in gevallen als deze wel degelijk ook een beroep worden gedaan op initiatieven van de belanghebbende zelf. Ingrijpende wijzigingen in de privé-omstandigheden, bijvoorbeeld omdat men plotseling onder de belasting- en premieheffing van een ander land valt, dienen voldoende aanleiding te zijn voor degene die zulks treft bijtijds, liefst vooraf, informatie in te winnen over de nieuwe regels. Op die manier kan veel onbegrip worden voorkomen. Desondanks was het kabinet bereid om de vrijstellingsregeling enigszins te versoepelen. Zo kan men zich voorstellen dat de belanghebbende wel degelijk al het mogelijke heeft gedaan zich te laten informeren, maar dat de verantwoordelijke organen hem in het geheel niet of niet tijdig hebben geïnformeerd over de mogelijkheid om vrijstelling aan te vragen van verzekerings- en dus ook premieplicht. Ook kan men zich voorstellen dat het buitenlandse orgaan er soms maanden over doet alvorens men met een beslissing afkomt waaruit blijkt dat belanghebbende recht heeft op een wettelijke uitkering. Gedurende die periode kan geen vrijstellingsverzoek worden ingediend omdat niet kan worden aangetoond dat men recht heeft op een uitkering. In dergelijke maar ook in andere situaties moet de SVB de mogelijkheid worden gegeven om met terugwerkende kracht aan zo’n persoon vrijstelling van verzekeringsplicht te verlenen. De Vaste commissie van SZW heeft zich in deze uitleg kunnen vinden, waarna bij de totstandkoming van KB 746 in de vrijstellingsbepaling de mogelijkheid is opgenomen dat de SVB terugwerkende kracht aan de vrijstelling kan verlenen indien sprake is van een onbillijkheid van overwegende aard. Omdat geen uitputtende opsomming van situaties kan worden aangegeven die als zodanig zouden kunnen worden aangemerkt, is het aan de SVB om ter zake beleid vast te stellen. In de praktijk blijkt dat de meeste verzoeken die het uitvoeringsorgaan krijgt als het gaat om terugwerkende kracht te verlenen aan de vrijstelling, door personen zijn ingediend die niet op de hoogte waren van een dergelijke regeling. Zoals hiervoor reeds is uiteengezet kan naar de mening van het kabinet onbekendheid met de regeling alleen, geen aanleiding zijn om dan maar terugwerkende kracht aan de vrijstelling te verlenen. Het kabinet weet zich in dezen gesteund door de Centrale Raad van Beroep die terzake heeft uitgesproken dat toepassing van een wettelijke hoofdregel in geval van enkele onbekendheid met de wettelijke bepalingen geen onbillijkheid van overwegende aard oplevert. Ja. In het antwoord op vraag 4 is vermeld dat het kabinet uitvoering aan de motie Wolters/Bijleveld-Schouten heeft gegeven conform de brief van 4 december 1997 (Kamerstukken 24 754, nr. 16). Aanpassing van de regeling acht ik daarom niet nodig.	 Sociale Zaken en Werkgelegenheid
 KVR11016.xml	 2000	 GroenLinks	 Vragen naar aanleiding van het artikel ''Miljoenendans rond afspraak over huurstijging'' in de Telegraaf van 17 januari 2000 over het advies van de landsadvocaat over de motie Van ''t Riet, die betrekking heeft op de maximale huurstijging per juli 2000.	 Wat is uw reactie op het bericht in de Telegraaf van hedenochtend, «Miljoenendans rond afspraak over huurstijging» (voorpagina en pagina 6)? Hebt u van de landsadvocaat het advies ontvangen de motie-Van ’t Riet c.s., over de maximale huurstijging per 1 juli 2000, niet uit te voeren? Zo ja, wanneer heeft u dit advies ontvangen? Waarom is de Nederlandse pers, in tegenstelling tot de Kamer, al enige weken op de hoogte van dit advies? Bent u bereid dit advies per omgaande aan de Kamer toe te zenden? Klopt het bericht dat u reeds overleg voert met de fracties van PvdA, D66 en VVD, en met de Nederlandse Woonbond? Zo ja, vindt u dit een correcte gang van zaken? Dient u niet met alle fracties in de Kamer, of ten minste met de mede-indieners van de motie-Van ’t Riet in overleg te treden?	 Ik heb over het huurprijsbeleid op 28 januari jl. een brief aan de Tweede Kamer gezonden. In deze brief wordt onder andere ingegaan op de juridische en financiële gevolgen van onverkorte uitvoering van de motie Van ’t Riet c.s. Ik heb ter voorbereiding van een kabinetsstandpunt over de hiervoor genoemde motie advies gevraagd aan de Landsadvocaat. Dit advies, dat ik op 7 december 1999 heb ontvangen, is vertrouwelijk en wordt, vanwege lopende procedures en de belangen van de Staat der Nederlanden, ook naar aanleiding van verzoeken in het kader van de Wet openbaarheid van bestuur niet ter beschikking gesteld. Ik heb een exemplaar van dit advies op 31 januari jl. vertrouwelijk bij de griffier van de Vaste Commissie voor Volkshuisvesting, Ruimtelijke Ordening en Milieubeheer ter inzage gelegd. Over de conclusies van dit advies heb ik verschillende betrokkenen geïnformeerd. Kennelijk is ook de pers hierover ingelicht. Ik heb, vóór verzending van genoemde brief, en ter voorbereiding van het kabinetsstandpunt terzake, inderdaad overleg gevoerd met onder meer de woordvoerders van de coalitiefracties. Ik hecht er thans aan het overleg met uw Kamer zo spoedig mogelijk te kunnen voeren.	 Volkshuisvesting, Ruimtelijke Ordening en Milieubeheer
 KVR11017.xml	 2000	 GroenLinks	 Vragen naar aanleiding van het advies van Adviescommissie Vreemdelingenzaken (ACV) om het mvv-vereiste niet langer tegen te werpen aan legale vreemdelingen, die niet tijdig verlenging van hun verbljfsvergunning hebben aangevraagd. Mvv: machtiging tot voorlopig verblijf.	 Bent u bekend met het advies van de Adviescommissie Vreemdelingenzaken (ACV) om het mvv-vereiste niet langer tegen te werpen aan legale vreemdelingen, die niet tijdig verlenging van hun verblijfsvergunning hebben aangevraagd? Bent u het met haar eens dat deze sanctie op het niet-tijdig verlengen, gelet op de ingrijpende consequenties, buitenproportioneel is? Wat vindt u van de stelling dat, gelet op de totstandkoming en het doel van artikel 16a Vreemdelingenwet, het mvv-vereiste geen betrekking heeft op voortgezet verblijf en dat derhalve toepassing van artikel 52a aanhef en onder a, c, en d Vreemdelingenbesluit op verzoeken om voortgezet verblijf verbindende kracht mist? In hoeveel gevallen wordt het mvv-vereiste tegengeworpen bij voortgezet verblijf? Op welke wijze past u hierbij de hardheidsclausule toe? Is legaal verblijf een criterium? Vindt er een toets aan artikel 8 EVRM plaats? Heeft u een overzicht van de consequenties van de toets aan de voorwaarden voor eerste toelating bij legale vreemdelingen die het mvv-vereiste krijgen tegengeworpen? Wanneer kan de Kamer een inventarisatie van de gevolgen van het mvv-vereiste verwachten? Acht u de werkbelasting van de uitvoeringsinstanties en van de rechterlijke macht die het mvv-vereiste bij voortgezet verblijf meebrengt adequaat, gelet op de werklast die de aanvragen om toelating reeds vergen? Bent u bereid het advies van de ACV om het mvv-vereiste slechts toe te passen bij een verzoek om voortgezet verblijf dat zonder verschoonbare reden later dan zes maanden na de expiratiedatum van de vergunning tot verblijf is ingediend, op te volgen? Zo neen, waarom niet? Waarom heeft u in het thans voorliggende wetsvoorstel inzake de herziening van de vreemdelingenwet ervoor gekozen het mvv-vereiste slechts toe te passen op verzoeken om eerste toelating? Ziet u in deze motieven, alsmede in de verwachting dat het nieuwe beleid het mvv-vereiste niet kent voor voortgezet verblijf, niet eveneens reden om het huidige beleid te versoepelen? Zo neen, waarom niet? Wilt u deze vragen beantwoorden vóór het algemeen overleg van 27 januari 2000?	 Voor de beantwoording van deze vragen verwijs ik u naar mijn brief van heden aan de Voorzitter van de Tweede Kamer der Staten-Generaal. Bij deze brief wordt het evaluatierapport inzake het wettelijk mvv-vereiste aangeboden en ingegaan op het algemeen advies van de Adviescommissie voor Vreemdelingenzaken (ACV) van 28 december 1999. Voorts wordt hierin aangegeven dat ik voornemens ben, mede gelet op de strekking van het advies van de ACV en de in het evaluatierapport gesignaleerde knelpunten, artikel 52a Vreemdelingenbesluit te wijzigen en te voorzien in een aantal nieuwe vrijstellingscategorieën.	 Justitie
 KVR11019.xml	 2000	 D66	 Vragen over de financiële middelen die beschikbaar zijn voor medische hulp aan Suriname.	 Zijn mede gezien de urgente medische problematiek in Suriname de aard en omvang van de medische hulp van Nederland aan Suriname ad. (maximaal) 10 miljoen gulden voor 2000 in overeenstemming met het verzoek van Suriname, of is om meer gevraagd? Is hiernaast nog geld beschikbaar voor andere medische hulpverlening in Suriname via particuliere organisaties? Heeft u gereageerd op de in de Nieuwjaarsrede van President Wijdenbosch geuite wens om het bilaterale overleg, thans voor wat betreft Suriname zonder voorwaarden vooraf, te hervatten? Zo ja, in welke zin en, zo nee, waarom niet?	 Ja. Suriname heeft verzocht om een verlenging van de Regeling Laagfrequente Aandoeningen (RLA) tot ultimo 2000 voor een bedrag van 9 miljoen gulden uit verdragsmiddelen. Van de RLA voor 1999 resteert 1 miljoen gulden die kan worden besteed in 2000. Derhalve zal de totale uitgave voor de RLA in 2000 naar verwachting 10 miljoen gulden bedragen. Ja. In het programma van bestaande committeringen wordt via de Surinaamse Stichting Lobi een programma uitgevoerd ter preventie, vroege diagnose en behandeling van baarmoederhalskanker. De uitgavenraming voor 2000 bedraagt 825 000 gulden uit verdragsmiddelen. Verder biedt het NOG-fonds mogelijkheden voor activiteiten van NOG’s, onder andere op het gebied van de gezondheidszorg. Uit het NOG-fonds is een aantal projecten gefinancierd ten behoeve van de verbetering van de gezondheidszorg in het binnenland. De Nederlandse ambassade te Paramaribo kan bovendien beschikken over een speciaal daartoe in het leven geroepen budget om op diverse terreinen kleinschalige steun te verlenen. Aan de Surinaamse regering is een diplomatieke nota overhandigd waarin het standpunt van Nederland terzake is geformuleerd. In de nota wijst Nederland op goed beleid en goed bestuur als grondbeginselen van het Raamverdrag van 1992 en als noodzakelijke randvoorwaarden voor beleidsoverleg. Van beleidsoverleg kan pas sprake zijn indien een Surinaamse regering zich daadwerkelijk inzet voor de uitvoering van goed beleid en goed bestuur en aldus aannemelijk maakt dat de voorwaarden voor een geloofwaardige uitvoering van de ontwikkelingssamenwerking aanwezig zijn. Dit is thans niet het geval. In de nota wordt aangegeven dat de Nederlandse regering bereid is deze uitgangspunten in een ambtelijk overleg nader toe te lichten. De tekst van de nota is bijgevoegd. Ter inzage gelegd bij de afdeling Parlementaire Documentatie	 Ontwikkelingssamenwerking Buitenlandse Zaken
 KVR1102.xml	 1995	 PvdA	 Betreft uitzetting van een asielzoeker.	 Is afgelopen week een asielzoeker uit Syrie¨ op het vliegtuig naar Damascus gezet zonder dat een negatieve beslissing op zijn verzoek aan hem of zijn advocaat was uitgereikt? Zo ja, wat is daarvan de reden? Zo ja, bent u dan bereid te bevorderen dat de betrokkene alsnog in staat zal worden gesteld tegen die negatieve beslissing beroep aan te tekenen en bij de behandeling daarvan tegenwoordig te zijn? Zijn maatregelen genomen om herhaling van deze gang van zaken te voorkomen? De Volkskrant, 7 februari 1995	 Betrokkene heeft op 12 december 1994 een afwijzende beslissing op zijn daags tevoren ingediende asielverzoek uitgereikt gekregen. Een namens hem aangespannen voorlopige voorziening is ingetrokken, nadat hem was geboden was en dat hij opnieuw een voorlopige voorziening kon aanspannen indien uitzetting wederom aan de orde zou zijn. Als gevolg van een onjuiste interpretatie van de berichtgeving hierover tussen de Landsadvocaat en de IND is de intrekking van de voorlopige voorziening ten onrechte beoordeeld als het afzien door de vreemdeling van verder procederen bij de Vreemdelingenkamer. De daaropvolgende beslissing van eind januari 1995 dat hij de behandeling van zijn bezwaarschrift niet in Nederland mocht afwachten heeft hem niet tijdig bereikt. Op 1 februari 1995 is betrokkene verwijderd naar Syrie¨. Neen. Het relaas van betrokkene – die de gehele asielprocedure reeds in Zwitserland heeft doorlopen en door de Zwitserse autoriteiten naar Syrie¨ is uitgezet – is ook door de Nederlandse autoriteiten als kennelijk ongegrond aangemerkt. Derhalve acht ik betrokkene niet in zijn belangen geschaad indien het hem niet wordt toegestaan de behandeling van zijn zaak (verder) hier te lande voor te bereiden en bij te wonen. Ook een ambtsbericht van 9 februari 1995 van de minister van Buitenlandse Zaken over de verwijdering van afwezen asielzoekers naar Syrie¨ biedt geen aanknopingspunt om daarin te bewilligen. Overigens dient op 24 februari 1995 bij de rechter een voorlopige voorziening met als inzet een gevraagd gebod tot wedertoelating in Nederland. Ja.	 Justitie
 KVR11020.xml	 2000	 CDA	 Het betreft meerdere vragen over stijging van de lokale lasten in 2000 en de gevolgen daarvan voor de koopkracht, ingediend door de leden Balkenende en Van der Hoeven (nr. 2990004940), door het lid Luchtenveld (nr. 2990004990) en door de leden Kant en De Wit (nr. 2990005020).	 Heeft u kennisgenomen van het onderzoek van het Centraal Bureau voor de Statistiek waaruit blijkt dat de lokale lasten volgend jaar 9 procent gemiddeld stijgen, en de onroerend zaakbelasting zelfs bijna 14%? Hoe verhoudt de lastenstijging op gemeentelijk en provinciaal niveau zich tot de algemene lastenverlichting die dit kabinet voorstaat? Wat zijn de gevolgen van het feit dat een aantal gemeentes de zogeheten Zalmsnip niet meer rechtstreeks aan de burgers geeft? Hoeveel is per saldo de lastenverlichting voor een gemiddeld huishouden eigenlijk (geweest) in de jaren 1999 en 2000 als daar de lokale lastenverzwaring wordt afgetrokken? Kan een overzicht worden verstrekt van de gevolgen voor huishoudens met een minimum, een modaal en anderhalf keer modaal inkomen, uitgesplitst naar gemeentes met verschillende categorieën lastendruk? Is er feitelijk nog wel sprake van lastenverlichting voor een gemiddeld huishouden? Diverse kranten, onder andere Algemeen Dagblad van 30 december jl. Vragen van het lid Luchtenveld (VVD) aan de minister van Binnenlandse Zaken en Koninkrijksrelaties en de staatssecretaris van Financiën over stijging van de lokale lasten. (Ingezonden 7 januari 2000) In hoeverre wijkt de systematiek op basis waarvan het Centraal Bureau voor de Statistiek (CBS) een stijging van heffingen en tarieven van gemeenten, provincies en waterschappen met gemiddeld 8% in het jaar 2000 verwacht, af van de methode waarlangs u als eerstverantwoordelijke bewindspersoon jaarlijks de Monitor lokale lasten aan de Kamer presenteert? Hoe beoordeelt u in dit kader de door het CBS berekende gemiddelde stijging van «lokale lasten»? Is het waar dat 75 gemeenten – zoals uit het CBS-onderzoek zou blijken – een andere invulling aan de zgn. Zalmsnip geven dan sinds de invoering enkele jaren gebruikelijk was, namelijk het «(door-)geven» van een compensatie van f 100 aan alle burgers als tegemoetkoming in de kosten als gevolg van (milieu-)regelgeving van de rijksoverheid? Kunt u aangeven hoeveel gemeenten de door u aangegeven brandbreedte van f 25 gerichte inzet hebben overschreden en hoeveel gemeenten het geld voor de lastenverlichting niet naar de burgers hebben doorgesluisd? Overweegt u bepaalde maatregelen in de richting van die gemeenten? Zo ja, welke? Zo neen, waarom niet? Deelt u de constatering dat – daargelaten de soms moeilijke financiële situatie waarin een aantal gemeenten om specifieke redenen zijn komen te verkeren (bijvoorbeeld als gevolg van herverdeling van het Gemeentefonds) – het algemene beeld is dat gemeenten en provincies er mede op basis van gemaakte afspraken in het regeerakkoord en bestuursakkoorden financieel gezonder voorstaan dan een aantal jaren geleden? Wordt dit beeld niet versterkt door meevallende kosten in de bijstand als gevolg van de sterk dalende werkloosheid? Kunt u de huidige gunstige financieel-economische situatie rijmen met de becijferde lastenverhoging bij gemeenten, provincies en waterschappen? Herinnert u zich de conclusie van de Algemene Politieke Beschouwingen dat het Rijk de burgers in 2000 een lastenverlichting ter grootte van f 1,5 miljard in het vooruitzicht stelde? Is het waar dat een stijging van de lasten van gemeenten, provincies en waterschappen met gemiddeld 8% voor de burgers een lastenverzwaring in dezelfde omvang als het rijkswege verstrekte voordeel in 2000 zou betekenen? Zo ja, wat zijn hiervan dan naar verwachting de macro-economische effecten? Deelt u de opvatting dat het kabinetsbeleid inzake loonmatiging moet worden voortgezet omdat het een van de succesvolle sleutels tot daling van de werkloosheid is gebleken en er nog steeds teveel burgers langs de zijlijn staan? Zo ja, welke dreiging gaat dan naar uw oordeel uit van de aangekondigde stijging van de lasten die gemeenten, provincies en waterschappen aan de burgers gaan opleggen op de bereidheid van werknemers om looneisen te matigen, mede in het licht van de inmiddels door de vakcentrale MHP aangekondigde hogere looneiswen i.v.m. de door het CBS becijferde stijging van de lokale lasten? De Volkskrant, 30 december 2000	 	 Financiën
 KVR11021.xml	 1999	 VVD	 Vragen over niet-geïndiceerde cosmetische chirurgie en refractiechirurgie, naar aanleiding van een ontwerp van een AMvB (algemene maatregel van bestuur).	 Is een ontwerp van een AMvB vrijwel afgerond, waarbij organisatorische verbanden van meerdere specialisten waar uitsluitend medische specialistische zorg wordt verleend die niet onder het tweede compartiment valt en die daarmee niet vergunningplichtig zijn in het kader van de WZV, als afzonderlijke categorie van organen van gezondheidszorg onder de werkingssfeer van de WTG worden gebracht? Zal deze AMvB op 1 januari 2000 in werking treden? Zullen hieronder ook de organisatorische verbanden vallen waar uitsluitend niet-medisch geïndiceerde cosmetische en niet-medisch refractiechirurgische behandelingen worden uitgevoerd? Welk beleid heeft tot nu toe ten opzichte van dit soort verbanden gegolden? Tot welk resultaat heeft dat geleid? Deelt u de mening dat behandelingen als onder 2 bedoeld, die uit hun aard worden toegepast op personen die niet ziek zijn, nimmer in aanmerking zijn gekomen of zullen komen voor vergoeding uit hoofde van een ziektekostenverzekering en daarmee geheel los staan van het macro-budget voor de gezondheidszorg? Is het waar dat de centrale doelstelling van de WTG, met het daarop gebaseerde Uitvoeringsbesluit, het beheersen van de kosten is in het kader van het macro-budget? Is de conclusie dan niet gerechtvaardigd dat met het onder de WTG brengen (of laten) van genoemde verbanden een andere doelstelling gediend moet zijn dan die van kostenbeheersing? Bent u bereid deze behandelingen uit de werkingssfeer van de WTG te laten respectievelijk te halen? Zo neen, deelt u dan de mening dat deze specialismen daardoor op den duur misschien niet meer in Nederland voorhanden zullen zijn en dat Nederlanders die toch zo’n behandeling willen laten uitvoeren direct over de grens wèl geholpen zullen worden – wellicht door Nederlandse artsen die hun praktijk naar het buitenland verplaatsen? Deelt u de mening dat de hier bedoelde gespecialiseerde behandelingen niet verricht zouden moeten worden in reguliere instellingen van gezondheidszorg, omdat het niet gaat om zieke mensen en dat het de algemene wachtlijst problematiek zou verergeren? Op welke wijze dienen complicaties, die ontstaan als gevolg van een behandeling uitgevoerd via het derde compartiment, gefinancierd te worden?	 Op prestaties van alle medisch specialisten is sedert de inwerkingtreding op 7 februari 1982 de Wet tarieven gezondheidszorg (WTG) van toepassing, ongeacht in welk verband zij werkzaam zijn. Dat geldt ook voor de organisatorische verbanden als bedoeld in de vraag. Alle medisch specialisten die een tarief in rekening willen brengen dienden tot 1992 expliciet een tarief aan te vragen aan het Centraal orgaan tarieven gezondheidszorg (thans het College tarieven gezondheidszorg). Na 1992 dienden zij alleen nog een tarief aan te vragen indien dat hoger was dan het voor die prestatie door het C(o)TG vastgestelde maximumtarief. Het initiatief voor zo’n aanvraag ligt bij de medisch specialist in samenwerking met een ziektekostenverzekeraar. Bij koninklijk besluit van 25 november 1999 is het Besluit werkingssfeer WTG 1992 zodanig gewijzigd dat zelfstandige behandelcentra en daarmee gelijk te stellen zorgaanbieders als categorie van organen voor gezondheidszorg beide een afzonderlijke vermelding hebben gekregen. Het besluit is gepubliceerd op 9 december 1999 in Staatsblad 1999, 514. Het betreft een technische uitsplitsing van een sedert de inwerkingtreding van de WTG in dit besluit vermelde categorie van organen voor gezondheidszorg. De vermelding als afzonderlijke categorie van zelfstandige behandelcentra heeft tot doel om voor deze categorie tarieven op maat te kunnen vaststellen. De vermelding van daarmee gelijkgestelde zorgaanbieders als afzonderlijke categorie heeft tot doel deze zorgaanbieders met betrekking tot de bekostiging op gelijke wijze te kunnen behandelen. Zij kunnen daardoor kosten in hun tarieven vergoed krijgen, die zij niet in rekening zouden mogen brengen als individuele medisch specialist of behorend tot de categorieën waarvan deze categorie is verbijzonderd. Er is dus geen sprake van dat er met ingang van 1 januari 2000 een nieuwe categorie van organen als in de vraag bedoeld onder de werkingssfeer van de WTG is gebracht. Het besluit is op 1 januari 2000 in werking getreden. De bedoelde organisatorische verbanden vallen onder de in het besluit aangegeven met zelfstandige behandelcentra gelijk te stellen zorgaanbieders. Sinds de invoering van de WTG zijn de inspanningen van de wetgever er enerzijds op gericht iedere instelling of persoon die prestaties levert op het terrein van de gezondheidszorg, onder de werkingssfeer van de WTG te laten vallen, tenzij er nadrukkelijk redenen zijn dit niet te doen. Dat blijkt ook uit het besluit «vervangende hulp WTG» (Stb 1997, 548) en het recente besluit «zelfstandige behandelcentra WTG» (Stb. 1999, 514) en meer in het bijzonder uit de respectieve nota’s van toelichtingen bij die besluiten. Aan de andere kant geeft de nadere detaillering van de werkingssfeer van de WTG in algemene maatregelen van bestuur voldoende mogelijkheid waar nodig beperkingen aan te brengen. De Economische Controledienst start in het jaar 2000 een toezichthoudend onderzoek om een beeld te krijgen van de administratie en het declaratiegedrag van zelfstandige behandelcentra en de daarmee in het kader van de WTG gelijkgestelde instellingen. Sinds de introductie van het Budgettair Kader Zorg in 1995 vallen deze behandelingen (3de compartiment) daarbuiten. In de notitie over de WTG die op verzoek van de Tweede Kamer wordt voorbereid en binnenkort aan de Kamer wordt toegezonden wordt uitvoerig op de doelstellingen en de reikwijdte van de WTG ingegaan. Vooruitlopend daarop het volgende. De WTG moet bijdragen aan een goede en betaalbare zorg voor iedereen. De WTG heeft daarom – als instrumentele wet – kort gezegd de volgende doelen meegekregen om na te streven: uniforme procedures voor de totstandkoming van tarieven, doelmatige zorgorganisatie, evenwichtige tarieven ten behoeve van de toegankelijkheid en in verband met schaars aanbod en het beheersen van kostenontwikkelingen. Er is in de parlementaire geschiedenis van de WTG geen nadruk gelegd op één van de doelen. Beheersing van macrokostenontwikkelingen is een belangrijk, maar beslist niet het enige doel van de WTG. De WTG maakt als instrument geen onderscheid tussen de bijzondere ziektekostenverzekering (AWBZ), de ziekenfondsverzekering, de particuliere ziektekostenverzekering en de publiekrechtelijke ziektekostenregelingen voor ambtenaren. Wel is er verschil in toepassing van de WTG. Dat is mede afhankelijk van de verschillen in bevoegdheden die de overheid heeft in die onderscheiden verzekeringssectoren. Sedert 1994 is verzekerde zorg onderverdeeld in drie verzekeringscompartimenten. Alle doelen van de WTG zijn in het eerste en tweede verzekeringscompartiment van kracht gebleven. In het derde verzekeringscompartiment is sedertdien alleen de beheersing van de ontwikkeling van de macrokosten geen doel meer. De WTG-doelen doelmatige zorgorganisatie en evenwichtige tarieven strekken zich nog steeds uit tot het totale zorgaanbod van instellingen en personen die behoren tot de expliciet aangewezen categorieën van zorgaanbieders in het Besluit werkingssfeer WTG 1992. Onderdeel van de WTG-doelstelling evenwichtige tarieven is de noodzakelijke bescherming van de burger tegen al te hoge tarieven. In verband daarmee vallen alle prestaties van expliciet aangewezen aanbieders die geheel of gedeeltelijk derde compartimentszorg leveren onder de WTG. Zo bevordert de WTG de toegankelijkheid van dat zorgaanbod. Voorbeeld daarvan is tandheelkundige zorg. Tandartsen leveren clusterzorg, behorend tot het tweede compartiment. Kiezen trekken zit in het derde compartiment. Tandartsen zijn schaars. Uit ECD-onderzoek valt af te leiden dat de tarieven omhoog zullen gaan zodra de WTG voor tandartsen niet meer van toepassing zal zijn. Dat rapport is aan het parlement toegezonden. De WTG bevordert de financiële toegankelijkheid van derde compartiments tandheelkundige zorg voor de burger. Een doelmatige organisatie van de zorg is gebaat bij het beschikbaar houden van voldoende door de overheid gewenst zorgaanbod. Zorgaanbieders zijn vaak schaars. Door het vaststellen van een evenwichtige prijs wordt voorkomen dat de zorgaanbieder niet omwille van de prijs aandacht en aanbod verschuift naar het derde compartiment. Zo bevordert de WTG de toegankelijkheid van de zorg in het eerste en tweede verzekeringscompartiment. Voorbeelden zijn medisch specialisten die ook eerste en tweede compartimentszorg kunnen leveren doch die werkzaam zijn in privéklinieken die zich enkel richten op derde compartimentszorg. Het is mijn voornemen om in de notitie over de WTG een voorstel op te nemen om knelpunten in de reikwijdte van de WTG op te heffen. Ik ben bereid te onderzoeken of de bedoelde behandelingen van de WTG kunnen worden vrijgesteld. Een brief van de Nederlandse Raad van Particuliere Klinieken van 6 december 1999 beschouw ik als een ondersteuning van uw verzoek. Die brief is overigens in afschrift aan de Vaste Commissie voor Volksgezondheid, Welzijn en Sport van de Tweede Kamer der Staten-Generaal gezonden. Inmiddels heb ik ook een brief van 19 januari jl. van de advocaat van deze raad ontvangen waarbij deze namens zijn cliënt verzoekt hem binnen één maand te willen laten weten dat ik de wijziging van het Besluit werkingssfeer WTG 1992 ter hand heb genomen. In antwoord op beide brieven zal ik een afschrift van de antwoorden op de onderhavige kamervragen toezenden. Partijen konden al veel eerder knelpunten in de reikwijdte van de WTG aangeven. Ter illustratie daarvan verwijs ik naar mijn brief van 4 maart 1999 aan het COTG (thans CTG), die als bijlage was gevoegd bij antwoorden op kamervragen die op die datum aan de Tweede Kamer der Staten-Generaal zijn gezonden, en waarin al is aangegeven dat de mogelijkheid tot uitzonderingen bestaat. Die uitzonderingen van de reikwijdte van de WTG hoeven zich niet te beperken tot zorg die behoort tot het derde verzekeringscompartiment. Door de verspreiding van de brief onder de representatieve organisaties van zorgaanbieders zijn deze uitgedaagd om dergelijke uitzonderingen naar voren te brengen. Die handschoen is opgepakt in het kader van de meerjarenafspraken mondzorg en paramedische zorg. Dat heeft nog niet tot concrete verzoeken geleid. De Nederlandse Raad van Particuliere Klinieken heeft inmiddels representativiteit aangevraagd voor zelfstandige behandelcentra in de zin van de WTG. Daarover zal ik op korte termijn beslissen. De overheid hoeft er niet voor te zorgen dat ook alle niet-geïndiceerde zorg op Nederlands grondgebied beschikbaar en toegankelijk is. De vrees dat bedoelde medisch specialisten «vluchten» naar het buitenland deel ik niet. Reguliere capaciteit kan alleen worden ingezet als dit in de eerste plaats de wachtlijstproblematiek niet verergert, waaronder medebegrepen de inzet van schaars personeel, en in de tweede plaats tot een betere benutting van de bestaande capaciteit leidt. Tweede compartimentszorg komt ten laste van de verzekering ongeacht de oorzaak. Blijft overigens de mogelijkheid van verhaal door de ziektekostenverzekeraar, voorzover de eerste behandelaar voor het ontstaan van de complicaties aansprakelijk kan worden gesteld. Vergelijk de situatie waarin iemand door toedoen van een ander, bijvoorbeeld in het verkeer of bij sport, een zodanig letsel oploopt dat tweede compartimentsbehandeling noodzakelijk is. Ook in die situatie komen de kosten ten laste van de verzekering. Kenmerk Z/P-982651 Van het lid Van Blerck-Woerdman Aanhangsel Handelingen, nr. 921, vergaderjaar 1998–1999.	 Volksgezondheid, Welzijn en Sport (VWS)
 KVR11022.xml	 2000	 D66	 Vraag over korting op de vut-uitkering door het ABP als voormalige leerkrachten tijdelijk vervangende lessen geven.	 Is het waar dat nog steeds alle (bij) verdiensten van voormalige leerkrachten die vervangen, worden gekort op de vut-uitkering door het Algemeen Burgerlijk Pensioenfonds (ABP)? Hoe verhoudt zich deze situatie tot uw uitspraken dat er géén bureaucratische regels meer zijn die wachtgelders of vutters belemmeren om te vervangen bij ziekte of om andere redenen tijdelijk in te vallen? Waarom is dit nog niet geregeld ofschoon het vaak is toegezegd? Komt u toezeggen dit alsnog zo snel mogelijk te regelen en, zo ja, per wanneer?	 Tijdens de begrotingsbehandeling is door u en andere Kamerleden de problematiek van de korting van (bij)verdiensten op een VUT-uitkering gesignaleerd. Ik heb mij hierover nog dezelfde week tot het VUT-fonds gericht. Onder verwijzing naar de tekortenproblematiek in het onderwijs heb ik verzocht zo spoedig mogelijk bedoelde kortingsregeling ongedaan te maken. Dit heeft er toe geleid dat met ingang van 1 januari 2000 overheids- en onderwijspersoneel dat gebruik maakt van de VUT mag bijverdienen tot 100%. Ik heb u desgevraagd bij de begrotingsbehandeling geantwoord dat er nog een drempel bestond voor wat betreft bijverdienen met VUT en toegezegd mij te wenden tot het VUT-Fonds om bijverdienen tot 100% mogelijk te maken. Dit heeft geleid tot het in vraag 1 vermelde resultaat. Zie mijn antwoord op vraag 1.	 Onderwijs, Cultuur en Wetenschappen
 KVR11023.xml	 1999	 GroenLinks	 Vragen naar aanleiding van het bericht dat op 29 november 1999 een protesterende asielzoeker, die eerst vanuit het Huis van bewaring geboeid naar Schiphol was vervoerd in het KLM-vliegtuig, in opdracht van de marechaussee, tot drie keer toe tegen zijn wil is geïnjecteerd met een kalmerend middel (Lopende Zaken, VPRO, 19 december 1999).	 Bent u ervan op de hoogte dat op 29 november 1999 een protesterende asielzoeker, die eerst vanuit het Huis van bewaring geboeid naar Schiphol was vervoerd in het KLM-vliegtuig, in opdracht van de marechaussee, tot drie keer toe tegen zijn wil is geïnjecteerd met een kalmerend middel? Klopt het dat gedwongen injectering, zonder medische indicatie, niet in overeenstemming is met de aanbevelingen gedaan door de Commissie Van der Haak? Zo ja, bent u dan bereid om maatregelen te nemen ter voorkoming van toekomstige gedwongen injectering? Lopende Zaken, VPRO, 19 december 1999	 Op 29 november 1999 is door de Koninklijke Marechaussee een poging gedaan dhr. O. B. per vliegtuig uit Nederland te verwijderen. Dhr. O. B. verzette zich, terwijl het vliegtuig nog aan de grond stond, zeer heftig tegen zijn uitzetting door middel van het geven van kopstoten, bijten, spugen en verbaal geweld. Hierop heeft de medisch escort, een verpleegkundige van Medicare, na overleg met de KMAR-escortecommandant besloten om in het belang van de veiligheid van de vreemdeling zelf, de escorteploeg, de leden van de bemanning en de overige passagiers twee kalmerende injecties toe te dienen. Ja. De Commissie Van den Haak is tot het oordeel gekomen dat kalmerende middelen op verzoek van de vreemdeling en op medische indicatie kunnen worden verstrekt, maar dat gedwongen medicatie slechts kan worden gerechtvaardigd in die gevallen waarin dat naar de heersende medisch-ethische en juridische opvattingen gerechtvaardigd is. Of een medische indicatie bestaat is ter beoordeling van een in Nederland bevoegde arts. KMAR-ambtenaren die werkzaam zijn op Schiphol zijn conform de geldende districtsorder die sinds oktober 1997 van kracht is, gehouden in die gevallen waarin zij in aanraking komen met personen die kennelijke medische bijstand behoeven zulke bijstand terstond in te roepen. Indien er sprake is van een medische indicatie of indien medische complicaties tijdens de vlucht niet kunnen of mogen worden uitgesloten wordt een medisch escort (arts of verpleegkundige) toegevoegd aan het KMAR-personeel dat belast is met de uitzetting. De beoordeling van de medische toestand van de vreemdeling, in relatie tot de effectuering van de uitzetting, is voorbehouden aan een inrichtingsarts (verbonden aan een asielzoekerscentrum, een centrum gezondheidszorg vreemdelingen, een Huis van Bewaring of een basisgezondheidsdienst) of een politiearts op Schiphol, die voorafgaand aan het vertrek vanaf Schiphol de betreffende vreemdeling consulteert. In het geval van dhr. O. B. is niet geheel conform de geldende districtsorder gehandeld. Dhr. O. B. is op 29 november 1999 medisch onderzocht door een arts bij de medische dienst van het Verwijdercentrum Ter Apel. Na aankomst op 29 november op Schiphol is door de dienstdoend commandant «afdeling verwijderingen» van de KMAR uit het oogpunt van preventie een medisch escort aan dhr. O. B. toegevoegd, zonder dat daarbij een politiearts is geconsulteerd. Reden voor het preventief toevoegen van een medisch escort was gelegen in het feit dat dhr. O. B. bij een eerdere uitzettingspoging op 17 november had gepoogd suïcide te plegen. Daarnaast heeft de medische escort na overleg met de KMAR-escortecommandant, terwijl het vliegtuig nog aan de grond stond, besloten dhr. O. B. een tweetal injecties met kalmerende middelen toe te dienen, zonder consultatie van een politiearts. Dit is niet conform de aanbevelingen van de Commissie Van den Haak. Overigens besloot de escortecommandant, na overleg met de gezagvoerder, gelet op de inmiddels sterk verslechterde ordesituatie aan boord, de uitzettingspoging te staken. De richtlijnen van de Commissie Van den Haak en de districtsorder van de KMAR acht ik op zichzelf voldoende. Wel zal Medicare er nog eens expliciet op gewezen worden dat gedwongen injectering in overeenstemming moet zijn met de richtlijnen van de Commissie Van den Haak. Daarnaast zal de bevelhebber van de KMAR intern uitdrukkelijk de aandacht vestigen op het belang van correcte naleving van de betreffende districtsorder, waar het de inschakeling betreft van de politiearts voor de beoordeling van de medische toestand in relatie tot de effectuering van de verwijdering.	 Justitie (JUS)
 KVR11025.xml	 1999	 SP	 Vragen naar aanleiding van het bericht ''In Rotterdam ingenomen scheepsbrandstof leidt tot hachelijke situaties'' in het Rotterdams Dagblad van 11 december 1999.	 Bent u bekend met het bericht «In Rotterdam ingenomen scheepsbrandstof leidt tot hachelijke situaties»? Waar komt de ingenomen brandstof precies vandaan en wat is de samenstelling van deze brandstof? Zijn aan de brandstof chemische afvalstoffen toegevoegd? Zo ja, waar heeft het mengen van de stookolie met het chemisch afval plaatsgevonden? Is het, na het zoveelste incident, niet tijd om zo snel mogelijk te komen tot een adequate regelgeving en handhaving ten aanzien van het gebruik van scheepsbrandstoffen? Zo ja, bent u bereid om de al aanwezige initiatieven met betrekking tot normering van scheepsbrandstoffen met extra spoed uit te voeren? Rotterdams Dagblad, 11 december 1999	 Ja. De betreffende brandstof is geleverd door een Rotterdams bunkerbedrijf. Uit onderzoek van de Inspectie Milieuhygiëne is gebleken dat de geleverde brandstof een zeer hoge zuurgraad had. Aan de olie was een plantaardig vetzuur toegevoegd afkomstig van een bedrijf dat o.a. grondstoffen produceert voor de cosmetica-industrie. De plantaardige vetzuren zijn door een Duitse handelaar als blendmateriaal voor scheepsbrandstoffen op de bunkermarkt aangeboden. Er zijn geen gevaarlijke afvalstoffen toegevoegd. In dit geval heeft het toevoegen van vetzuren aan brandstoffen tot problemen met de scheepsmotoren geleid. Het mengen van het plantaardige vetzuur heeft plaatsgevonden in een opslagtank van een op- en overslagbedrijf te Rotterdam. Onderzoek naar de kwaliteit van de zure diesel heeft uitgewezen dat de bestaande milieu-eisen van de Nederlandse regelgeving voor scheepsbrandstoffen niet zijn overtreden. Echter, volgens de bestaande eisen van de internationale richtlijn voor de technische kwaliteit van scheepsbrandstoffen (ISO 8217) mogen stoffen van niet minerale oorsprong, zoals de vetzuren die in dit geval voor problemen zorgden, niet in scheepsbrandstoffen voorkomen. Controle op de naleving van deze norm is primair een zaak van de civiele contractpartners. De leveranciers zijn inmiddels aansprakelijk gesteld voor de veroorzaakte schade. Verder wordt bezien of en zo ja tegen wie strafrechtelijk kan worden opgetreden. Daarnaast zal door de Inspectie Milieuhygiëne bij controles van scheepsbrandstoffen voortaan ook op de aanwezigheid van vetzuren worden gecontroleerd. De bestaande initiatieven voor regelgeving hebben betrekking op het stellen van nadere eisen voor gevaarlijke stoffen in brandstoffen (uitbreiding van het Besluit Organische Halogeenverbindingen in Brandstoffen met normen voor PAK’s en zware metalen) en het opstellen van standaardvergunningvoorschriften voor het mengen van gevaarlijke afvalstoffen. De situatie die hier aan de orde is heeft evenwel geen betrekking op het mengen van gevaarlijke (afval)stoffen in brandstoffen. In het Algemeen Overleg over handhaving van 24 november 1999 heb ik meegedeeld dat de Wm dit jaar zal worden herzien. In dit kader heb ik dan ook het voornemen de mogelijkheid in de Wm op te nemen om op te kunnen treden tegen producten die kunnen leiden tot (gevolg)schade voor mens of milieu. Hiermee zal beter tegen situaties als deze kunnen worden opgetreden. Ik verwacht een wetsvoorstel met deze strekking nog dit jaar aan de Raad van State te kunnen aanbieden.	 Volkshuisvesting, Ruimtelijke Ordening en Milieubeheer (VROM)
 KVR11026.xml	 2000	 SP	 Vragen over knelpunten bij de verplichte deelname van zelfstandigen in het ziekenfonds, onder ander over voorwaarden bij terugkeer naar de oude particuliere verzekering, en over koopkrachtgevolgen voor bepaalde groepen van werknemers. De vragen dienen ter aanvulling op eerder vragen over dit onderwerp van de kamerleden Hermann en Vendrik (nr. 2990004700).	 Erkent u dat de acceptatieproblemen die kunnen ontstaan wanneer zelfstandigen na enige tijd ziekenfonds verzekerd te zijn geweest vanwege de recente uitspraken van het Hof in Amsterdam moeten terugkeren naar de particuliere markt, niet zijn opgelost door de toezegging van Zorgverzekeraars Nederland om te bevorderen dat deze zelfstandigen onder dezelfde condities kunnen terugkeren naar hun oude particuliere verzekering omdat niet alle particuliere verzekeraars dit doen, u dit ook niet kunt afdwingen en de regeling veelal slechts voor een jaar geldt? Is het u bekend dat de kosten voor de zogenaamde sluimerpolis soms nul zijn (zoals bij CZ en Zilveren Kruis) en in andere gevallen 25% van de normale premie bedragen? (Nuts)? Vindt u het gerechtvaardigd dat de betreffende verzekerden zelf de kosten van een eventuele soepele terugkeer naar de marktsector moeten financieren? Is een reparatieregeling mogelijk waardoor zelfstandigen die verplicht tot het ziekenfonds toetreden, daar kunnen blijven ook als hun gemiddelde belastbare inkomen boven de gestelde inkomensgrens komt? Betreffen de fiscale maatregelen die het kabinet heeft getroffen om de koopkrachtgevolgen te beperken, alle schrijnende gevallen? Welke inkomensachteruitgang vindt u aanvaardbaar? Zijn er ook schrijnende koopkrachtgevolgen voor werknemers die het ziekenfonds moeten uitstromen, met name chronische zieken, oudere werknemers en kostwinners met een gezin? Zo ja, kunt u de omvang van deze problemen toelichten en bent u bereid ook voor deze groep maatregelen te treffen? Wat betekent de nieuwe regeling precies voor zelfstandigen die tevens (deels) arbeidsongeschikt zijn? Op welke gronden kunnen ze (nog) wel of juist niet meer in het ziekenfonds? Wat betekent dat financieel voor deze groep? Is hier sprake van onvoorziene effecten? Zo ja, zijn er nog meer onvoorziene effecten gebleken voor specifieke groepen? Is het waar dat zelfstandigen die gedeeltelijk arbeidsongeschikt ook over de GAK-uitkering 8% premie moeten gaan betalen? Zo ja, moeten zelfstandigen met een bijbaantje ook over hun loon 8% premie betalen en met welke argumenten rechtvaardigt u dit? Moet u alles overziend achteraf toch niet vaststellen dat deze wetgeving overhaast is doorgevoerd? Zo ja, bent u bereid alle consequenties zorgvuldig te bezien, hier adequate oplossingen voor te zoeken en de Kamer hiervan in kennis te stellen? Herinnert u zich dat u heeft toegezegd om onmiddellijk na afronding van de werkzaamheden aan het wetsvoorstel zelfstandigen in het ziekenfonds tot een mogelijke oplossing van een aantal overige knelpunten te komen? Zo ja, betreft dit ook het knelpunt van jongeren met een kleine baan en de alimentatiegerechtigden? Wanneer kan de Kamer een voorstel hiertoe verwachten? Is het waar dat mensen met een (analoge) wachtgeldregeling niet ziekenfondsgerechtigd zijn zoals bijvoorbeeld oud KPN-medewerkers, terwijl hun belastbaar inkomen vaak veel lager is dan de inkomensgrens voor zelfstandigen? Zo ja, bent u bereid en voornemens ook voor deze groep maatregelen te treffen? Erkent u dat alle problematiek in de grond wordt veroorzaakt door het voortbestaan van twee gescheiden verzekeringsvormen in Nederland en dan zolang er geen basisverzekering voor iedereen is, oude problemen worden vervangen door nieuwe problemen? Persbericht, 22 december 2000 Nota naar aanleiding verslag kamerstuk 26 553, nr. 5	 Degenen die arbeidsongeschikt zijn en een uitkering ontvangen, zijn op grond van die uitkering ziekenfondsverzekerd. Degene die naast een arbeidsongeschiktheidsuitkering tevens winst uit onderneming geniet (en dus zelfstandige is), wordt voor de toegang tot de ziekenfondsverzekering beoordeeld naar de hoogte van het belastbaar inkomen. Indien dit inkomen boven de gestelde grens ligt, is die persoon niet langer ziekenfondsverzekerd. Degene die op grond van het belastbaar inkomen ziekenfondsverzekerd blijft, betaalt premie over het belastbaar inkomen en niet meer alleen over het bedrag van de uitkering, tot een maximum van f 41 200,–. Er is geen sprake van een onvoorzien effect. Tijdens de parlementaire behandeling is hierover – naar aanleiding van een zinsnede in de Memorie van toelichting – in het Voorlopig verslag van de Eerste Kamer gevraagd om een nadere toelichting, welke is verschaft in de Memorie van antwoord, blz. 7 (EK 26 553, nr. 28a). Zelfstandigen die reeds op grond van een uitkering of een dienstbetrekking ziekenfondsverzekerd zijn, worden in de premiesfeer volledig gecompenseerd. De over loon of uitkering ingehouden ziekenfondspremie wordt verrekend met de op aanslag over het belastbaar inkomen te betalen ziekenfondspremie. De in de vraagstelling gememoreerde consequenties zijn tijdens de behandeling van het wetsvoorstel uitvoerig aan de orde geweest en als zodanig niet onvoorzien. Dat deze consequenties zich voordoen heeft veeleer te maken met de duale vormgeving van het bestaande stelsel van ziektekostenverzekeringen en niet zozeer met de invoering van de Wet ziekenfondsverzekering voor zelfstandigen. De problemen die voortvloeien uit de omstandigheid dat mensen door de wijziging van hun arbeidsrechtelijke positie of hun inkomen van verzekeringsvorm moeten veranderen, bestonden ook al voordat de zelfstandigen in het ziekenfonds werden ondergebracht. Overigens heb ik toegezegd de werking van de nieuwe wetgeving te evalueren en daar waar dat nodig zou blijken, bijstelling te bevorderen. Ja. Bezien zal worden welke mogelijke oplossingen er zijn voor de resterende knelpunten in de Ziekenfondswet zoals genoemd in het EIM-rapport «Knelpunten ziekenfondsverzekering» van december 1997. De voorbereidingen voor een dergelijk wetsontwerp worden thans gestart. Een precieze planning is nog niet aan te geven.	 Volksgezondheid, Welzijn en Sport
 KVR11028.xml	 2000	 PvdA	 Vragen over de wachttijden voor een blindengeleidehond naar aanleiding van de mededeling van de Landelijke Vereniging van Geleidehondengebruikers. Zie ook Aanh. Hand. II 1998-1999, nr. 1365.	 Is het u bekend dat de wachttijd voor een blindengeleidehond de twee jaar dreigt te naderen? Herinnert u zich uw antwoord op de vragen van 12 april 1999 van de leden Eisses-Timmerman en Rietkerk over de quoteringsregeling inzake het opleiden c.q. afleveren van blindengeleidehonden en de wachtlijsten? Heeft de Ziekenfondsraad het in dit antwoord aangekondigde onderzoek naar wachtlijsten inmiddels afgerond? Zo ja, wat zijn de resultaten? Zo neen, hoe lang duurt het voor de resultaten bekend zijn? Aan welke kwaliteitseisen moeten blindengeleidehonden en scholen voor blindengeleidehonden voldoen? Mededeling van de Landelijke Vereniging van Geleidehondengebruikers Aanhangsel Handelingen, nr. 1365, Vergaderjaar 1998–1999.	 Bij alle blindengeleidehondenscholen in Nederland is sprake van een wachtlijst. De omvang van de wachtlijst is verschillend per geleidehondenschool. In de Regeling College voor zorgverzekeringen blindengeleidehonden 2000 is een nieuw artikel 3a opgenomen. Op grond van dit artikel worden verzekerden verzocht, indien zij zich aanmelden bij een geleidehondenschool voor een geleidehond, zich tevens ter registratie bij het College voor zorgverzekeringen (voorheen Ziekenfondsraad) aan te melden. Aan de geleidehondenscholen is verzocht de wachtlijsten beschikbaar te stellen aan het College voor zorgverzekeringen. Middels beide registraties zal worden getracht de exacte omvang van de totale wachtlijst te bepalen. Ja. Ik wil daaraan toevoegen dat de quoteringsregeling niet tot extra groei van de wachtlijsten heeft geleid. Middels registratie van verzekerden die in aanmerking wensen te komen voor de voorziening blindengeleidehond zal de wachtlijstproblematiek bij blindengeleidehonden helder worden. Ik verwijs naar mijn antwoord op vraag 1. Het streven is aan het einde van het eerste kwartaal 2000 een helder inzicht over de omvang van de wachtlijst te hebben. Aan het ontwikkelen van kwaliteitseisen van geleidehondenscholen zal dit jaar worden gewerkt. Daarbij zal worden bekeken welke eisen aan deze scholen kunnen worden gesteld.	 Volksgezondheid, Welzijn en Sport
 KVR11029.xml	 2000	 CDA	 	 Heeft u kennisgenomen van de verschillende nieuwjaarsspeeches gehouden door diverse korpschefs? Ziet u onderlinge samenhang tussen de diverse voorstellen? Bent u van plan bepaalde ideeën of suggesties uit te voeren? Zo ja, welke en wanneer? Bent u bereid de diverse voorstellen te becommentariëren en dat commentaar vóór 1 maart aanstaande aan de Kamer toe te zenden? Welke voorstellen uit de nieuwjaarsspeeches 1999 zijn inmiddels uit- c.q. ingevoerd?	 Ja, althans voor zover daarvan in de media verslag is gedaan. 2–4 Wij hechten eraan om in verband met de vragen die zijn gesteld ten algemene iets te zeggen over publieke uitlatingen van politiefunctionarissen in het algemeen en korpschefs in het bijzonder, zoals recentelijk gedaan ter gelegenheid van diverse nieuwjaarsspeeches. De politie treedt op in ondergeschiktheid aan het bevoegd gezag (artikel 2 Politiewet 1993). Dat geldt ook voor de korpschef. Bovendien heeft de wetgever bij de totstandkoming van de Politiewet 1993 de korpschef nadrukkelijk gepositioneerd in een hiërarchische ondergeschiktheid aan de korpsbeheerder (artikel 24 Politiewet 1993). Een en ander laat onverlet dat de korpschef, gelet op zijn specifieke kennis van het politiemétier, in de praktijk een belangrijke adviserende rol met het oog op de politiek-bestuurlijke besturing van de politie vervult. In lijn met het decentrale karakter van het politiebestel zijn in het systeem van de Politiewet 1993 noch de minister van Binnenlandse Zaken en Koninkrijksrelaties noch de minister van Justitie, maar is de korpsbeheerder ten volle verantwoordelijk voor het doen en laten van de aan hem hiërarchisch ondergeschikte korpschef, ook waar het gaat om publieke uitlatingen van deze hoogste ambtenaar van het korps. Het regionale college kan de korpsbeheerder terzake ter verantwoording roepen (artikel 30 Politiewet 1993). Ideeën en voorstellen die de korpschef heeft, kunnen via de reguliere weg door de korpsbeheerder onder de aandacht worden gebracht van de ministers van Binnenlandse Zaken en Koninkrijksrelaties en van Justitie. Wij zijn dan ook van oordeel dat, gelet op de formele ondergeschiktheid aan de gezagsdragers en de korpsbeheerder, politiefunctionarissen in het algemeen en korpschefs in het bijzonder een zekere terughoudendheid past in publieke uitlatingen, bijvoorbeeld tijdens nieuwjaarsrecepties. Om die reden achten wij het niet aangewezen om thans in algemene zin nader in te gaan op (de samenhang tussen) de voorstellen in deze en eerdere nieuwjaarsspeeches, evenmin om de diverse voorstellen te becommentariëren.	 Binnenlandse Zaken en Koninkrijksrelaties Justitie
 KVR1103.xml	 1995	 GroenLinks	 Betreft vragen naar aanleiding van een bericht in Trouw over de quotaregeling die de politie zou hanteren bij het verwijderen van illegalen.	 Hebt u met de korpsbeheerders convenanten afgesloten over de specifieke aanwending van de capaciteit van het vreemdelingentoezicht? Is met de korpsbeheerders afgesproken dat het quotum te verwijderen vreemdelingen per district drastisch zal worden verhoogd? Wat is de reden van deze verhoging? Bestaat er enige samenhang met het aantal illegale vreemdelingen en het vastgestelde quotum per district? Is rekening gehouden met de laatste wijzigingen van de Vreemdelingenwet, op grond waarvan verwacht wordt dat het aantal verwijderbare vreemdelingen drastisch afneemt? Worden de korpsen afgerekend op het halen van de quota? Aanvullende vragen van de leden Van der Heijden en Verhagen (beiden CDA) over een quotaregeling bij het verwijderen van illegalen. (Ingezonden 2 februari 1995) Kent u het bericht inzake de quotaregeling die de politie zou kunnen hanteren bij het verwijderen van illegalen? Wordt dat geregeld in een convenant tussen de regionale korpsen en uw beide ministeries? Bent u ook van plan op andere terreinen van politiezorg een koppeling te leggen tussen rendement, resultaat en capaciteitsuitbreiding? Hoe wilt u voorko´men dat politiekorpsen illegale vreemdelingen opsporen enkel en alleen met het oogmerk extra personeel te verwerven? Beschikt u niet over andere mogelijkheden om de politie meer aandacht te laten geven aan het illegalenvraagstuk? Deelt u de mening, dat een flexibele inzet en goede afstemming van de vreemdelingenpolitie en de vreemdelingendienst de voorkeur verdienen boven een quotaregeling? Betreft de extra capaciteit die zou kunnen vrijkomen door het halen van het quotum de aan de Kamer toegezegde investeringen in 700 politiemensen of betreft het hier de reguliere politie-intensiveringen voor de periode 1995–1998? Zie Trouw,, 1 februari 1995	 	 Justitie
 KVR11030.xml	 2000	 GroenLinks	 	 Heeft u het advies van de Commissie Geluidhinder Schiphol (CGS) bestudeerd? Deelt u de mening dat er in het plan-alternatief voor de nieuwe aanwijzing niet voldaan wordt aan de door u gestelde randvoorwaarde dat de in de nieuwe zone gelegen woningen zoveel mogelijk gelijk zijn aan de woningen in de oude zone? Zo nee, waarom niet, zo ja, waarom heeft u deze ontwerp-aanwijzing toch de inspraak in laten gaan? Acht u zelf alle maatregelen van het Meest Milieuvriendelijke Alternatief goed uitvoerbaar in de betreffende periode tot 2002? Zo nee, erkent u dan de CGS-kritiek dat er in feite naar één alternatief gestuurd wordt en dat de procedure daarmee geen recht doet aan de strekking van de Wet Milieubeheer? Bent u op de hoogte van het RIVM/TNO onderzoek over de berekende en beleefde geluidhinder? Hoe beoordeelt u dit onderzoek? Deelt u de mening dat de ervaren geluidshinder bij de nieuwe aanwijzing de komende jaren wel degelijk toeneemt doch dat dit zich niet uit in een toename van de 35 Ke zone, door beperkingen in de rekensystematiek? Deelt u de conclusie van de CGS dat binnen deze aanwijzing voor het vier-banenstelsel de doelstellingen voor externe veiligheid, geur, CO en zwarte roet in 2002 niet worden gehaald, waardoor realisatie op de langere termijn onwaarschijnlijk wordt? Bent u bereid om conform het CGS-advies een traject voor te stellen om wel tot de milieudoelstellingen uit de PKB te komen en dit voor de behandeling van de aanwijzing aan de Kamer te zenden? Deelt u de mening van de CGS dat de kans dat de nieuwe zone overschreden wordt, zeer groot is? Wat bent u van plan te doen om overschrijdingen te voorkomen? Bent u bereid deze vragen nog voor het vaststellen van de nieuwe zone te beantwoorden?	 Ja. Zie vraag 7. Ja, ik ben op de hoogte van het RIVM/TNO onderzoek. Wat betreft de op grond van dit onderzoek gestelde vragen, verwijs ik naar vraag 7. Zie vraag 7. Ik beantwoord de vragen 2 tot en met 6 nog voordat de nieuwe zones worden vastgesteld. Echter, naast het reeds ontvangen advies van de Commissie Geluidhinder Schiphol verwacht ik nog twee adviezen over de ontwerp-aanwijzing en het MER S4S2. De op grond van artikel 21 van de Luchtvaartwet ingestelde commissie werkt momenteel aan een advies over de aard en omvang van de circa 3500 ontvangen inspraakreacties op de ontwerp-aanwijzing, hetgeen ik half maart verwacht te ontvangen. Daarnaast heeft de Commissie voor de Milieueffectrapportage mij toegezegd begin maart een advies uit te brengen over het MER S4S2. Ik ben van plan op alle drie de adviezen in te gaan en ze te verwerken in het definitieve aanwijzingsbesluit, waarin dan automatisch ook de vragen 2 tot en met 6 aan de orde komen. Zodra het definitieve besluit is opgesteld, zal ik dit aan de Tweede Kamer doen toekomen.	 Verkeer en Waterstaat
 KVR11031.xml	 2000	 CDA	 Vragen naar aanleiding van het artikel ''Nederland wil Vlaamse agenten'' in Het Laatste Nieuws van 11 januari 2000.	 Heeft u kennisgenomen van het artikel «Nederland wil Vlaamse politieagenten»? Is het waar dat u onderzoekt of enkele hinderlijke voorwaarden ten aanzien van de werving van buitenlandse politieagenten kunnen worden opgeheven? Zo ja, welke voorwaarden hinderen u? Deelt u de mening dat u nadere voorwaarden, als onder meer de Nederlandse taal spreken, dient te stellen? Zo ja, aan welke overige nadere voorwaarden denkt u? Zijn de tussenresultaten van de door u breed uitgezette wervingscampagne voor Nederlandse politieagenten van dien aard dat het inmiddels noodzakelijk is dat de politieregio Zuid-Limburg in België wil werven? Zo ja, waarom? Het Laatste Nieuws,, 11 januari 2000	 Ja. Ik hecht er aan om alvorens nader in te gaan op de andere vragen die zijn gesteld ten algemene iets te zeggen over publieke uitlatingen van politiefunctionarissen in het algemeen en korpschefs in het bijzonder, zoals recentelijk gedaan in diverse nieuwjaarstoespraken. De politie treedt op in ondergeschiktheid aan het bevoegd gezag (artikel 2 Politiewet 1993). Dat geldt ook voor de korpschef. Bovendien heeft de wetgever bij de totstandkoming van de Politiewet 1993 de korpschef nadrukkelijk gepositioneerd in een hiërarchische ondergeschiktheid aan de korpsbeheerder (artikel 24 Politiewet 1993). Een en ander laat onverlet dat de korpschef, gelet op zijn specifieke kennis van het politiemétier, in de praktijk een belangrijke adviserende rol met het oog op de politiek-bestuurlijke besturing van de politie vervult. In lijn met het decentrale karakter van het politiebestel is in het systeem van de Politiewet 1993 niet de minister van Binnenlandse Zaken en Koninkrijksrelaties, maar in de eerste plaats de korpsbeheerder ten volle verantwoordelijk voor het doen en laten van de aan hem hiërarchisch ondergeschikte korpschef, ook waar het gaat om publieke uitlatingen van deze hoogste ambtenaar van het korps. Het regionale college kan de korpsbeheerder terzake ter verantwoording roepen (artikel 30 Politiewet 1993). Ideeën en voorstellen die de korpschef heeft, kunnen via de reguliere weg door de korpsbeheerder onder de aandacht worden gebracht van de minister van Binnenlandse Zaken en Koninkrijksrelaties. Ik ben dan ook van oordeel dat, gelet op de formele ondergeschiktheid aan de gezagsdragers en de korpsbeheerder, politiefunctionarissen in het algemeen en korpschefs in het bijzonder een zekere terughoudendheid past in publieke uitlatingen, bijvoorbeeld tijdens nieuwjaarsrecepties. Zoals uw Kamer bekend is worden in het Project Personeelsvoorziening Politie (PPP) zaken die de werving, de selectie en de opleiding van nieuw politiepersoneel betreffen met het politieveld nader uitgewerkt. Eén van de zaken die ten aanzien van de rechtspositie en de arbeidsvoorwaarden nader worden onderzocht betreft de eis van Nederlanderschap die aan executieven, bijzondere ambtenaren van politie en vrijwilligers van politie wordt gesteld. Daarbij wordt meegenomen dat de Ambtenarenwet voor vertrouwensfuncties de eis van het Nederlanderschap stelt. Momenteel wordt een inventarisatie in het politieveld gedaan naar de functies die voor de politie als vertrouwensfuncties moeten worden bestempeld. De uitkomsten van deze inventarisatie zullen in een advies aan mij worden verwerkt en de Kamer zal vervolgens te zijner tijd hierover bij de voortgang van het PPP worden geïnformeerd. Landelijke minimumeisen om in aanmerking te kunnen komen voor een functie bij de politie worden op grond van de Regeling Aanstellingseisen gesteld. Deze eisen richten zich op de leeftijd (een minimale leeftijdsgrens), de vooropleiding, het in het bezit zijn van het rijbewijs B (of bereid zijn dit te behalen). Sociale en fysieke vaardigheden vormen, met een goede gezondheid en onbesproken gedrag, aanvullende eisen. Genoemde eisen zijn toereikend en blijven onverkort van kracht. De eis van het Nederlanderschap wordt gesteld op grond van het Besluit algemene rechtspositie politie. De noodzaak van deze eis wordt momenteel bezien (zie beantwoording vraag 2). Allereerst merk ik op dat de landelijke wervings- en imagocampagne als een aanvullende faciliteit moet worden bezien op de regionale wervingsinspanningen door de politiekorpsen. De verantwoordelijkheid ten aanzien van de bedrijfsvoering, de personeelsvoorziening, waaronder de werving, en de inzet van middelen ligt immers in de eerste plaats bij de korpsbeheerders. Conclusies ten aanzien van noodzakelijke wervingsaantallen en -inspanningen per korps zijn dan ook een aangelegenheid van de korpsen zelf. Inmiddels blijkt uit het PPP ten aanzien van de effecten van de campagne dat er op landelijk niveau een grote belangstelling voor een baan bij de politie bestaat. Belangstellenden die zich via de banenlijn politie melden, worden vervolgens naar de korpsen bemiddeld. Naar aanleiding van het algemeen overleg met uw Kamer over de politiebegroting op 29 november 1999 zijn afspraken gemaakt over werving, selectie en opleiding van politiepersoneel. In het PPP worden genoemde onderwerpen met het politieveld uitgewerkt. Uw Kamer wordt hierover regelmatig geïnformeerd. Tevens wijs ik u in dit verband op de brief van de minister van Justitie en mij, d.d. 14 januari jl. (Kamerstuk 26 345, nr. 29).	 Binnenlandse Zaken en Koninkrijksrelaties
 KVR11033.xml	 2000	 SP	 Vragen naar aanleiding van de nieuwjaarsspeech van hoofdcommissaris Vogelzang (regio Utrecht) waarin hij voorstelt schoolgaande jeugd, in het kader van werving van nieuw personeel, een bijbaan te bezorgen bij de politie.	 Wat vindt u van het idee van hoofdcommissaris van politie van de regio Utrecht, de heer Vogelzang, om schoolgaande jeugd in het kader van werving van nieuw personeel een bijbaantje te bezorgen bij de politie ? Wat is uw mening over de suggestie van hoofdcommissaris Vogelzang dat deze scholieren bevoegdheden zouden moeten krijgen, zoals bijvoorbeeld het uitschrijven van bonnen? Vindt u het in het algemeen wenselijk dat scholieren bij de politie gaan werken? Zo nee, gaat u dit de hoofdcommissaris meedelen? Vindt u het een voorwaarde dat scholieren eerst een opleiding krijgen voordat ze bij de politie aan het werk mogen? Zo ja, vindt u dit wenselijk gezien het feit dat ze ook nog regulier onderwijs volgen? Deelt u de mening, dat er geen sprake mag zijn van vervanging van reguliere taken van politieagenten door scholieren?	 De ideeën die in de nieuwjaarsspeech zijn geopperd plaats ik in de context van veiligheid. Voor het beleid terzake verwijs ik u naar het Beleidsplan Nederlandse politie (Kamerstukken II 1998/999, 26 345, nr. 1) waarin mijn ambtgenoot van Justitie en ik scherp hebben gesteld: «Nederland moet veiliger worden». In deze context bezien en gelet op de huidige maatschappelijke discussie rond geweld, vervult de politie vanuit haar publieke functie een belangrijke rol. Er wordt daarbij een groot beroep gedaan op de inzet van de politiefunctionarissen in ons land. Ik acht het derhalve op zichzelf een interessante gedachte om schoolgaande jeugd te interesseren voor enerzijds het werken bij de politie, anderzijds voor het kweken van bewustwording bij jongeren ten aanzien van geweld in het algemeen en jegens politiemensen bij het uitvoeren van hun taken in het bijzonder. Scholieren worden reeds op de scholen geïnformeerd over het werk dat de politie doet door middel van schooladoptieplannen. Daarnaast kunnen een stage of vakantiewerk worden aangeboden om hen verder kennis te laten maken met het politiebedrijf, waarbij licht administratief werk op het politiebureau tot de mogelijkheden behoort. Voor het verrichten van politiespecifieke taken, zoals het uitschrijven van bonnen, is een politie-opleiding vereist. Deze opleiding is behouden aan aspiranten van politie die als politiesurveillant, -agent en -officier of als vrijwilliger van politie zijn aangesteld bij een korps en de zorgvuldige wervings- en selectieprocedure hebben doorlopen. Voor administratief werk daarentegen gelden algemene vaardigheden. Reguliere taken van de politie worden uitgevoerd door ambtenaren van de politie, dat wil zeggen door politiesurveillanten, -agenten en -officieren, alsmede door vrijwilligers van politie die bij een korps zijn aangesteld. Naar aanleiding van het algemeen overleg met uw Kamer over de politiebegroting op 29 november 1999 zijn afspraken gemaakt over werving, selectie en opleiding van politiepersoneel. In het PPP worden genoemde onderwerpen met het politieveld uitgewerkt. Uw Kamer wordt hierover regelmatig geïnformeerd. Tevens wijs ik u in dit verband op de brief van de minister van Justitie en mij, d.d. 14 januari jl. (Kamerstukken II 1999/00, 26 345, nr. 29). Barend en Witteman, 6 januari 2000	 Justitie
 KVR11035.xml	 1999	 PvdA	 Vragen naar aanleiding van het bericht in De Dordtenaar van 18 december 1999 waarin wordt gemeld dat volgens de GGD bewoners ziek worden van de stortplaats Derde Merwedehaven en burgemeester Kleijwegt van de gemeente Sliedrecht oproept om de stortplaats te sluiten.	 Hoe beoordeelt u het bericht waarin wordt gemeld dat volgens de GGD bewoners ziek worden van de stortplaats Derde Merwedehaven en burgemeester Kleijwegt van de gemeente Sliedrecht oproept om de stortplaats te sluiten? Hoe beoordeelt u de reactie van het gemeentebestuur van Sliedrecht van 16 december jongstleden naar de inwoners van de gemeente waarin wordt gevraagd aan het Rijk om zijn verantwoordelijkheid in dezen te nemen? Heeft u kennisgenomen van het onderzoek van de GGD van 30 november 1999 jongstleden getiteld «Afvalverwerkingsinrichting Merwedehaven: bron van gezondheidsklachten»? Hoe beoordeelt u de conclusies en aanbevelingen van het onder punt 3 bedoelde onderzoek, in het bijzonder dat de GGD van mening is dat de hinder zoveel mogelijk moet worden verminderd om de gezondheidsklachten te verminderen? Hoe beoordeelt u de aanbeveling dat de overheid en betrokken bedrijven blijvend aandacht hebben voor de ongerustheid onder de bewoners? Welke maatregelen bent u voornemens te nemen om de ongerustheid onder bewoners van Sliedrecht te beperken? Hoe beoordeelt u de gezondheidrisico’s die ontstaan of blijven bij het voortgaan van stortingen op stortplaats Derde Merwedehaven? Welke maatregelen denkt u te nemen om gezondheidsrisico’s te minimaliseren? Bent u bereid om voorlopige voorzieningen te treffen, waaronder een tijdelijk stortverbod, teneinde voldoende tijd te winnen voor een diepgaan en uitputtend onderzoek naar de samenhang tussen gezondheidsklachten in Sliedrecht en de stortingen van afval op stortplaats Derde Merwedehaven? Wat zijn daarbij de overwegingen? Welke eventuele andere maatregelen overweegt u? De Dordtenaar, 18 december 1999	 Ik heb kennis genomen van genoemd bericht, het concept-rapport van de GGD van 30 november 1999 en het verzoek van de burgemeester van Sliedrecht om de Afvalberging Derde Merwedehaven op zo kort mogelijke termijn te sluiten. Zie verder de antwoorden op de vragen 4, 5, 6 en 7. Het gemeentebestuur van Sliedrecht refereert hierbij aan uitspraken mijnerzijds tijdens de laatste begrotingsbehandeling, waarbij ik heb aangegeven dat het Rijk en de provincie Zuid-Holland een vervolgonderzoek zullen starten. In overleg met de provincie Zuid-Holland en de gemeenten Sliedrecht en Dordrecht is besloten een gezondheidsrisico-onderzoek te laten uitvoeren door het RIVM. Dit onderzoek zal een gedegen integrale evaluatie inhouden van een zestal onderzoeken die reeds door verschillende instanties zijn uitgevoerd en op grond daarvan zullen aanbevelingen worden gedaan. Verleden, heden en geplande toekomstige ontwikkelingen zullen in het RIVM-onderzoek worden meegenomen. Ja. Ik ondersteun de conclusies van het GGD-onderzoek. Ook ik ben van mening dat de hinder zo veel mogelijk moet worden beperkt en tot een acceptabel niveau moet worden teruggebracht, om gezondheidsklachten als gevolg van hinder te voorkomen. Hiertoe zijn ook reeds maatregelen genomen. Zo wordt er geen brandbaar bedrijfsafval meer gestort op de Derde Merwedehaven. Ik beschouw het als een plicht van de betrokken overheden en bedrijven om aandacht te hebben voor ongerustheid onder de bewoners. Een open communicatie tussen alle betrokkenen is hierbij een eerste vereiste. Er zullen geen onomkeerbare beslissingen worden genomen in de vergunningprocedures met betrekking tot de stortplaatsen Derde Merwedehaven en Crayestein-West voordat de resultaten van het in het antwoord op vraag 2 vermelde gezondheidsrisico-onderzoek van het RIVM bekend zijn. De gemeente Sliedrecht zal bij de begeleiding van dit gezondheidsrisico-onderzoek worden betrokken. Ik verwacht dat het RIVM dit onderzoek in augustus van dit jaar kan afronden. Het gezondheidsrisico-onderzoek wordt uitgevoerd om de antwoorden op deze vragen te verschaffen en om te bepalen welke aanvullende maatregelen, naast de reeds genomen maatregelen om de stankoverlast te beperken, dienen te worden genomen. Zoals vermeld in het antwoord op vraag 5 zullen vooralsnog geen onomkeerbare beslissingen worden genomen in de genoemde procedures. Het niet langer storten van brandbaar bedrijfsafval betekent dat alleen nog afval wordt gestort dat nauwelijks of geen bijdrage levert aan de productie van stortgas. Ook het tijdig toepassen van adequaat afdekmateriaal op de stort moet de emissie van stank beperken.	 Volkshuisvesting, Ruimtelijke Ordening en Milieubeheer (VROM)
 KVR11036.xml	 2000	 CDA	 Vragen over kinderarbeid in de tabaksindustrie in Malawi voor producent Phillip Morris.	 Heeft u kennisgenomen van het bericht dat in Malawi honderdduizend kinderen werkzaam zijn in de tabaksteelt, en dat daaruit geproduceerde sigaretten van Phillip Morris ook in Nederlandse winkels liggen? Is het u bekend of het hier ook kinderen betreft onder twaalf jaar? Bent u van mening dat Phillip Morris ook een maatschappelijke verantwoordelijkheid heeft in het voorkomen van kinderarbeid en bent u bereid Phillip Morris Nederland hierop aan te spreken? Bent u bereid binnen de ILO en de EU het instellen van vrijwillige keurmerken tegen kinderarbeid met inbegrip van een adequate onafhankelijke controle op naleving, opnieuw aan de orde te stellen? Ziet u mogelijkheden om zowel binnen de EU als binnen de VN te bevorderen dat meer werk wordt gemaakt van het inzetten van flankerend beleid ter voorkoming van kinderarbeid, zoals gerichte armoedebestrijding en het bevorderen van onderwijs? Kunt u de Kamer nader informeren over de stand van zaken met betrekking tot de gedragscode internationaal maatschappelijk verantwoord ondernemen? Heeft Nederland inmiddels de ILO Conventie ter bestrijding van kinderarbeid geratificeerd? Zo neen, op welke termijn zal dit gebeuren? Radioprogramma «KRO op 1», 1 januari 2000 Plenaire begrotingsbehandeling BZ 3-12-1998 en Kamerstuk 26 200 (V), nr. 78	 Ja, ik heb kennisgenomen van de radiouitzending «KRO op 1» op 11 januari jl. Ik acht het waarschijnlijk dat ook kinderen onder de twaalf jaar bij de tabaksteelt in Malawi zijn betrokken. Ieder bedrijf dat zaken doet in of met het buitenland heeft een verantwoordelijkheid om na te gaan of de produkten die worden ingekocht op een verantwoordelijke wijze tot stand komen. Uit contacten met Philip Morris Nederland is gebleken dat men bereid is actief bij te dragen aan het oplossen van het probleem van kinderarbeid bij de tabaksteelt in Malawi. Ja, indien zich daartoe een geschikte gelegenheid voordoet zal het onderwerp in beide organisaties aan de orde worden gesteld. Met enige regelmaat wordt in ILO- en EU-verband gesproken over het instellen van vrijwillige keurmerken tegen kinderarbeid. In de ILO gebeurt dit van tijd tot tijd in de halfjaarlijkse zittingen van de «Working Party on the Social Dimensions on the Liberalization of International Trade» van de Raad van Beheer van de ILO, alsmede in het kader van discussies over de tenuitvoerlegging van het follow-up mechanisme bij de ILO-verklaring inzake fundamentele arbeidsnormen van 18 juni 1998. Nederland draagt in de ILO uit positief te staan tegenover de ontwikkeling en instelling van vrijwillige keurmerken op mondiaal niveau. Ook in EU-verband krijgt dit onderwerp aandacht. Op 30 november 1999 heeft de Europese Commissie een Mededeling aan de Raad gezonden over «Fair Trade» (14223/99). De bevordering van Fair Trade is eveneens een van de aandachtspunten voor de ontwikkeling van de economische sector in de nieuwe partnerschapsovereenkomst tussen de EU en de African, Carribean en South Pacific (ACS-landen). Een complicerende factor bij de instelling van vrijwillige keurmerken tegen kinderarbeid is, dat in de aard van dergelijke vrijwillige initiatieven besloten ligt dat daaraan geen verbindende gevolgen van overheidswege kunnen worden verbonden voor wat betreft adequate onafhankelijke controle op naleving. Ja, ik zie zowel binnen de EU als in de VN mogelijkheden voor flankerend beleid ter voorkoming van kinderarbeid. De nieuwe partnerschapsovereenkomst tussen de EU en de ACS-landen bijvoorbeeld heeft armoedebestrijding als centrale doelstelling. De ontwikkeling van het menselijk potentieel middels ontwikkeling van de sociale sectoren is een belangrijke strategie bij de duurzame ontwikkeling en integratie van de ACS-landen in de wereldeconomie. In deze strategie wordt het belang van onderwijs en training expliciet genoemd. Tevens steunt de EU in de ACS-landen specifiek op kinderen en jongeren gericht beleid en activiteiten ter bescherming van hun rechten. In het kader van de voortgangsconferentie van 5 jaar na de Sociale Top geeft Nederland onder andere prioriteit aan armoedebestrijding en bevordering van onderwijs voor iedereen. In concrete zin financiert Nederland de zich ontwikkelende samenwerking tussen de ILO, UNICEF en de Wereldbank bij de bestrijding van kinderarbeid (mede) middels onderwijs. Tenslotte kan flankerend beleid bij de bestrijding van kinderarbeid een onderwerp van bespreking zijn op de in september 2001 in New York te houden vervolgconferentie van de Wereld Kindertop. De voorbeeld-gedragscode voor zakendoen in het buitenland is u bij brief van de staatssecretaris van Economische Zaken van 18 januari 2000 (kamerstuk 26 485 nr. 5) toegestuurd. Nederland heeft in 1976 ILO Conventie 138 ter bestrijding van kinderarbeid geratificeerd. Het proces is in gang gezet voor ratificatie van de meest recente ILO Conventie 182 ter bestrijding van de ergste vormen van kinderarbeid. De Memorie van Toelichting bij de Goedkeuringswet ter zake is op 21 januari jl. behandeld in de Rijksministerraad en vervolgens voor advies doorgezonden naar de Raad van State. Overigens heeft Malawi Conventie 182 als tweede land ter wereld reeds geratificeerd.	 Ontwikkelingssamenwerking Sociale Zaken en Werkgelegenheid Economische Zaken
 KVR11037.xml	 2000	 PvdA	 Aanvulling op eerdere vragen over kinderarbeid in Malawi in de tabaksindustrie (Aanh. Hand. II, 1999-2000, nr. 684).	 Wat is de omvang van kinderarbeid in Malawi? Welke alternatieven zijn er voor kinderen en hoe worden deze gestimuleerd? Welke rol kan/dient het (internationale) bedrijfsleven en de (internationale) ontwikkelingssamenwerking hierbij spelen? Maakt Phillip Morris in Malawi op enigerlei wijze gebruik van subsidie- of kredietfaciliteiten of andere handels- of investeringsbevorderende instrumenten die door de Nederlandse regering gehanteerd worden?	 Het officiële antwoord van de Tobacco Control Commission in Malawi, die namens de overheid toezicht houdt op de tabaksindustrie, is dat er geen sprake is van kinderarbeid in de tabaksteelt. Kinderen werken wel in de primaire produktie van tabak, maar dit wordt gezien als onderdeel van huishoudelijk werk. En huishoudelijk werk door kinderen onder de twaalf jaar is conform de nationale wetgeving geen vorm van kinderarbeid maar onderdeel van de werkcultuur en traditie in Malawi. Veel kinderen werken zonder loon samen met hun ouders op de tabaksplantages. Kinderen boven de 12 jaar worden in de Malawische wetgeving niet meer als kind gedefinieerd. Een schatting van de vakbonden in Malawi spreekt over ongeveer 200 000 kinderen werkzaam in de tabaksindustrie. In andere formele en informele sectoren zouden meer dan 2 miljoen kinderen werken, met name in de thee- en koffieproduktie, visserij, landbouw en als huishoudelijke hulpen. Exacte cijfers zijn echter niet bekend omdat het onderzoek naar kinderarbeid in Malawi nog in de kinderschoenen staat. Programma’s of alternatieven die in het algemeen worden ingezet tegen kinderarbeid – betere toegang tot scholing voor de kinderen en hogere inkomens en inkomensgenererende activiteiten voor de ouders – bestaan in Malawi nog niet. Recentelijk heeft het Gemeenschappelijk Overleg Medefinancieringsorganisaties (GOM) de International Labour Organization (ILO) verzocht in Malawi een studie te verrichten naar kinderarbeid, onder andere in de tabaksindustrie. Mogelijk kan de ILO, al dan niet in samenwerking met UNICEF, op grond van dergelijke gegevens een programma tegen kinderarbeid in Malawi opzetten. Bilaterale hulp ligt niet voor de hand, omdat Nederland geen structurele bilaterale relatie met Malawi onderhoudt. Bedrijven die worden geconfronteerd met kinderarbeid kunnen een bijdrage leveren aan het terugdringen daarvan, bijvoorbeeld door voorwaarden te stellen aan toeleveranciers. Los daarvan kunnen bedrijven een actieve bijdrage leveren door zelf schooltjes op te zetten voor de kinderen of betere arbeidsvoorwaarden en salarissen voor de volwassenen te bedingen. Tevens kunnen ze meewerken aan bewustwording van de bevolking door duidelijk te maken dat kinderarbeid niet als vanzelfsprekend mag worden beschouwd. Voor zover bekend maakt Philip Morris hier geen gebruik van.	 Economische Zaken Ontwikkelingssamenwerking
 KVR11038.xml	 2000	 SP	 Vragen over herstructurering van naturistencamping Flevonatuur in Zeewolde en de gevolgen hiervan voor de recreanten en de natuur.	 Heeft u kennisgenomen van de artikelen «De campingoorlog; langkampeerders versus recreatieondernemers» en «Flevonatuur grijpt laatste strohalm» ? Klopt het dat naturistencamping Flevonatuur in Zeewolde, gelegen op een perceel dat eigendom is van de rijksoverheid, momenteel door een particuliere exploitatiemaatschappij geherstructureerd wordt tegen de wens van de overgrote meerderheid van de recreanten, vertegenwoordigd door de coöperatieve vereniging (CV) Flevonatuur? Klopt het dat voor deze herstructurering op grote schaal bomen gekapt worden zonder kapvergunning van het bevoegd gezag en dat – ondanks herhaalde aangifte van dit feit – de regiopolitie tot dusver hiertegen niet is opgetreden? Geldt dit ook voor het dempen en graven van sloten? Zo ja, wat is hiervoor uw verklaring? Staat u positief tegenover het behoud van Flevonatuur als betaalbaar non-profit naturistenterrein, met het zwaartepunt op kamperen? Zo ja, bent u bereid om op te treden tegen een exploitant die tegen de wil van de pachter, de CV Flevonatuur, een sluipende ombouw tot bungalowpark wil doorvoeren, waarmee weer een terrein voor betaalbare verblijfsrecreactie wordt onttrokken aan zijn oorspronkelijke functie? Bent u nog steeds van mening dat de omzetting van langkampeerdersplaatsen in chalets niet onderzocht hoeft te worden , nu ook uit RO-kringen signalen komen dat herstructurering van campings een populaire sluiproute voor bouwactiviteiten in gebieden met restrictief beleid is geworden? Kamperen, januari 2000 Veluws Dagblad, 5 januari 2000 Aanhangsel Handelingen, nr. 1552, vergaderjaar 1998–1999, antwoord op vraag 4. Zie o.m. brief gemeente Apeldoorn aan VC-VROM van 4 oktober 1999 (VROM 990754), ondershands aan de bewindslieden doorgegeven	 Ja. Er vindt inderdaad een herstructurering plaats. Het is mij bekend dat er een conflict is tussen de coöperatieve vereniging Flevo Natuur u.a. en een viertal andere eisers versus Nederlands Naturisten Terrein b.v. Er loopt een gerechtelijke procedure tussen betrokken partijen. Het is niet aan mij om hierin verdere uitspraken te doen. Er vindt thans groot onderhoud (snoeiwerk, dunning) plaats van het bos gelegen op het terrein van de camping Flevo Natuur. Voor dit groot onderhoud zijn geen kapvergunningen nodig. Op verzoek van de verblijfsrecreanten op de camping Flevo Natuur heeft Staatsbosbeheer Flevoland in november 1999 voorlichting gegeven over nut en noodzaak van dergelijk groot onderhoud. Er is geen sprake van het dempen en graven van sloten, maar van onderhoud aan de vijverpartij. Voor dit onderhoud zijn geen vergunningen vereist. Een formele aangifte is bij de regiopolitie niet bekend. De verantwoordelijkheid voor de onderlinge verhouding tussen vraag en aanbod van een diversiteit (inclusief kwaliteit en betaalbaarheid) van verblijfsrecreatiemogelijkheden berust bij de marktpartijen. De uitvoering van de wetgeving met betrekking tot het kamperen, zoals opgenomen in de Wet op de openluchtrecreatie, is gedecentraliseerd naar de gemeentelijke overheid. In de concrete situatie van een camping, zoals Flevo Natuur, heb ik geen taak en draag ik geen verantwoordelijkheid. Uit mij ter beschikking staande informatie blijkt, dat het niet in de bedoeling ligt om door de herstructurering van Flevo Natuur het oorspronkelijke recreatiegebruik van dit terrein om te zetten in vormen van permanente bewoning. Ten aanzien van de aanpak van de problematiek van permanente bewoning van recreatieterreinen verwijs ik u naar mijn brief hierover aan de Tweede Kamer, mede namens de Minister van Volkshuisvesting, Ruimtelijke Ordening en Milieubeheer, van 16-12-1999. De daarin aangekondigde interdepartementale verkenning van opties voor oplossingen is gestart.	 Landbouw, Natuurbeheer en Visserij
 KVR11039.xml	 2000	 SP	 Vragen over het overleg van de minister met de Consumentenbond om een fonds in het leven te roepen om zo een financieel gebaar te maken naar de slachtoffers van de legionella-epidemie.	 Heeft u in een overleg met de Consumentenbond inzake de legionella-epidemie in februari toegezegd te bezien of het mogelijk is een financieel gebaar te maken naar de slachtoffers van de epidemie en een fonds in het leven te roepen? Is het waar dat u dat overleg inmiddels heeft opgeschort? Zo ja, om welke redenen? Bent u van plan vóór 7 februari a.s. te overleggen met de Consumentenbond? Zo ja, wat zal daarbij uw inzet zijn? Bent u bereid in het kader van de nazorg in elk geval het initiatief te nemen tot het oprichten van een fonds en indien nodig een financiële bijdrage hieraan te leveren? Volkskrant, 31 januari 2000	 Ja. Neen. Er zal verder met de Consumentenbond overlegd worden zodra helder is wat daadwerkelijk de mogelijkheden voor een financieel gebaar zijn. Dit zal naar verwachting niet vóór 7 februari plaatsvinden. Hiervan is de Consumentenbond op de hoogte gesteld. Zie het antwoord onder vraag 3.	 Volksgezondheid, Welzijn en Sport
 KVR1104.xml	 1995	 GroenLinks	 	 Zijn inmiddels voor koel- en vriesapparatuur, wasmachines, wasdrogers en afwasmachines op grond van de Wet Energiebesparing Toestellen (WET) opgesteld? Zo ja, welke eisen zullen voor de diverse apparaten gaan gelden? Zo neen, waarom is er geen uitvoering gegeven aan de vrijwel kamerbreed aanvaarde motie-Van Ojik waarin gevraagd werd om in 1994 deze energieprestatienormen op te stellen? Zijn er nog steeds geen Europese normen voor het maximale energieverbruik van elektrische apparaten vastgesteld? Betekent dit, dat nu, conform de wens van de Kamer, op zo kort mogelijke termijn minimum efficiency-eisen op grond van de WET van kracht zullen worden voor koel- en vriesapparatuur, wasmachines, wasdrogers en afwasmachines? Zo ja, wanneer? Zo neen, waarom wordt de motie-Van Ojik niet uitgevoerd? Tweede Kamer, Vergaderjaar 1993–1994, 23 561, nr. 7	 Minimum efficiency-eisen voor huishoudelijke koel- en vriesapparatuur Begin 1995 heeft de Europese Commissie een voorstel voor de al op 9 april 1992 aangekondigde richtlijn gepresenteerd. Dit nadat van Nederlandse kant de afgelopen jaren vele malen zowel in de Energieraad als daarbuiten is aangedrongen om met een richtlijn op dit gebied te komen. De voorgestelde richtlijn is kortgeleden in de Raadswerkgroep Energie besproken, waarbij een inventarisatie van de verschillende standpunten plaatsvond. Het voorstel zal binnenkort aan het Europese parlement worden voorgelegd. De ontwerp-richtlijn stelt naar mijn mening relatief lage rendementseisen en zal ook laat van kracht worden, namelijk op 1 januari 2000. In de voorgenomen tweede fase van deze richtlijn zijn wel zwaardere eisen voorzien; van Nederlandse kant is erop aangedrongen deze thans reeds vast te leggen. Dit standpunt, d.w.z. een hoger besparingspercentage, eerder inwerkingtreden en vastleggen van de tweede fase, wordt van Nederlandse kant ook tijdens de besprekingen in Brussel naar voren gebracht. Een Europese richtlijn heeft in het kader van de interne markt de voorkeur boven nationale eisen. Ook is het energiebesparingseffect groter indien de energie-efficiency in heel Europa toeneemt. Intussen kan alvast langs vrijwillige weg de aanschaf van energiezuinige koel- en vriesapparatuur verder worden bevorderd in samenwerking met de importeurs, detailhandel en de energiebedrijven. Het is de bedoeling dat daarover zo spoedig mogelijk afspraken met importeurs en detailhandel worden gemaakt. Voor koel- en vriesapparatuur wordt voldaan aan de motie Van Ojik middels een Europese richtlijn. Daarboven is mijn streven gericht op verdergaande vrijwillige afspraken. Minimum efficiency-eisen voor huishoudelijke wasmachines, wasdrogers en afwasmachines Voor deze apparaten geldt dat er nog geen Europese voorstellen zijn. Van Nederlandse zijde zal er bij de Europese Commissie op worden aangedrongen om op dit gebied afspraken te maken met de Europese fabrikanten en – mocht dit niet mogelijk blijken – om met een Europese richtlijn op dit gebied te komen. Mijn departement zal verder overleg met de Nederlandse importeurs (en de Europese fabrikantenorganisatie CECED) voeren om tot zelfregulering te komen met betrekking tot efficiency-eisen voor wasmachines, wasdrogers en afwasmachines. In maart 1995 zal het technisch onderzoek dat in opdracht van mijn departement wordt verricht en waarbij voor de systematiek aangesloten wordt op de bestaande Europese richtlijnen m.b.t. energie-etikettering voor wasmachines en wasdrogers, afgerond zijn. Dit technisch onderzoek vormt de basis voor de minimum efficiencynormen die kunnen worden opgenomen in een convenant of regelgeving voor deze apparaten, bij voorkeur op Europees niveau. In april 1995 zal met de importeurs dit technisch onderzoek voor wasmachines en wasdrogers besproken worden, evenals met de Europese Commissie om daarmee een impuls te geven aan een Europees convenant of een richtlijn. Tegelijkertijd wordt met dit technisch onderzoek de basis gelegd voor eventuele nationale regelgeving. Mocht er noch een Europees convenant, noch Europese regelgeving noch een nationaal convenant tot stand komen, dan kan op basis daarvan nationale regelgeving uitgewerkt worden, uiteraard binnen de regels van de interne markt. Dit is in lijn met de motie Van Ojik. In dit verband is ook het volgende van belang. Denemarken heeft in 1994 ontwerp-regelgeving met nationale eisen voor onder meer wasmachines genotificeerd bij de Europese Commissie. De Europese Commissie heeft hierop onder meer geantwoord regelgeving niet proportioneel te achten indien niet eerst getracht is middels afspraken hetzelfde resultaat te bereiken. Voor afwasmachines bestaan er op dit moment nog geen Europese meetnormen. Momenteel wordt bekeken hoe aan deze apparaten eisen gesteld kunnen worden. Daarbij moet in het oog worden gehouden dat koel- en vriesapparatuur, wasmachines en wasdrogers tezamen ca. 80% van het energiebesparingspotentieel van het huishoudelijk witgoed omvatten. Energie-etikettering Voor huishoudelijk koel- en vriesapparatuur geldt vanaf 1 januari 1995 dat alle in de winkels voor de voorzien moeten zijn van een energie-etiket. Het Besluit etikettering energiegebruik koel- en vriesapparatuur (Staatsblad 1994, 673) gebaseerd op de Wet energiebesparing toestellen verplicht hiertoe. Dit besluit is een implementatie van Europese richtlijnen op dit gebied, die door Nederland actief gestimuleerd zijn. Binnenkort worden richtlijnen met betrekking tot energie-etikettering voor huishoudelijke wasmachines en wasdrogers verwacht. Daarnaast zijn richtlijnen voor de energie-etikettering van huishoudelijke afwasmachines en verlichting in voorbereiding; deze zijn nog in de ontwerpfase.	 Economische Zaken
 KVR11040.xml	 2000	 SP	 Vragen over dreigende uitzetting van een vluchteling die aan aids lijdt (NRC Handelsblad, 7 januari 2000) en over de motivering van de IND (Immigratie- en Naturalisatiedienst van het Ministerie van Justitie).	 Heeft u kennisgenomen van het artikel «Aids geen reden verblijf»? Sinds wanneer acht de IND het hebben van een levensbedreigende ziekte geen reden meer voor verblijf om klemmende redenen van humanitaire aard? Wat is de motivering van de IND? Kunt u zich vinden in deze opvatting van de IND? Acht u dit verenigbaar met het ERVM respectievelijk het Vluchtelingenverdrag? Zo neen, welke stappen gaat u ondernemen in de richting van de IND? Zo ja, waarom wel? Kunt u aangeven in hoeveel vergelijkbare gevallen uitzetting te verwachten is, respectievelijk al is uitgezet dan wel gesommeerd Nederland te verlaten? NRC Handelsblad,, 7 januari 2000	 Ja, ik heb kennisgenomen van het artikel «Aids geen reden verblijf». Ingevolge het beleid dat is neergelegd in het Tussentijds Bericht Vreemdelingencirculaire van 10 augustus 1998 (TBV 1998/20), komt een vreemdeling voor medische behandeling in aanmerking indien Nederland het meest aangewezen land is, de vreemdeling beschikt over voldoende middelen van bestaan, de vreemdeling beschikt over een ziektekostenverzekering en een geldig paspoort, en de vreemdeling geen gevaar vormt voor de openbare orde. De Immigratie- en Naturalisatiedienst (IND) beslist op een aanvraag tot toelating op medische gronden, nadat zij een advies van de Medisch Adviseur (MA) heeft ingewonnen. Indien de MA aangeeft dat er sprake is van een acute medische noodsituatie, kan in afwijking van de hiervoor genoemde vereisten een vergunning tot verblijf voor medische behandeling worden verstrekt voor de duur van één jaar. Deze vergunning kan worden verlengd tot maximaal drie jaar waarna een vergunning zonder beperkingen wordt verstrekt. Indien de MA aangeeft dat er sprake is van een permanente medische noodsituatie kan direct een vergunning tot verblijf zonder beperkingen worden verleend. De IND betrekt het advies van de MA bij de beslissing op de aanvraag tot toelating. De IND treedt daarbij niet in het oordeel van de MA. De IND handelt conform het beleid zoals dat is neergelegd in de hiervoor vermelde TBV 1998/20. Dat beleid is in overeenstemming met de verplichtingen die voortvloeien uit het Europees Verdrag van de Rechten van de Mens en het Vluchtelingenverdrag. In de zaak Kamara vs. Finland (29 mei 1998, nr. 40900/98) is door de Europese Commissie van de Rechten van de Mens gesteld, dat alleen indien de situatie direct levenbedreigend is, het terugsturen van een HIV-patient in strijd kan komen met artikel 3 van het Europees Verdrag van de Rechten van de Mens. Het Vluchtelingenverdrag is niet van toepassing; het verdrag bepaalt een verbod op terugzending in verband met gegronde vrees voor vervolging op grond van ras, religie, nationaliteit, politieke overtuiging of het behoren tot een sociale groep. Aangezien de aard van de aandoening met zich meebrengt dat in ieder individueel geval moet worden beoordeeld of er sprake is van een permanente medische noodsituatie, kan ik geen inzicht verschaffen in de gevallen waarin uitzetting te verwachten is. Mij is één geval bekend van een verwijdering naar Italië op grond van de Overeenkomst van Dublin.	 Justitie
 KVR11041.xml	 2000	 GroenLinks	 Deze vragen zijn een aanvulling op eerdere vragen van De Wit (Aanh. Hand. II, 1999-2000, nr. 688) over de dreigende uitzetting van een vluchteling die aan aids lijdt.	 Klopt het dat u het gevolg van de medische behandeling van een HIV-geïnfecteerde kwalificeert als een tijdelijk uitstel van een aantal jaren? Hoe verhoudt zich deze visie tot de stelling van professor dr. S. Danner, hoofd van de klinische HIV-afdeling van het Academisch Medisch Centrum in Amsterdam, dat de levensverwachting van een vreemdeling bij een behandeling in Nederland normaal is, terwijl hij of zij in Somalië bijvoorbeeld binnen een jaar overlijden? Indien er sprake is van een beleidswijziging, hoe verhoudt zich deze dan tot de algemene criteria voor verlening van een verblijfsvergunning op humanitaire gronden wanneer een medische behandeling is geïndiceerd die niet in het land van herkomst voorhanden is? Valt een behandeling van seropositieven onder de criteria die het Koppelingsfonds stelt voor een vergoeding van een medische behandeling? Zo ja, voorziet het fonds in voldoende middelen om deze behandelingen te kunnen bekostigen? Zo neen, op welke wijze legt u de definitie van medisch noodzakelijke zorg uit?	 In de antwoorden op de vragen van het lid De Wit heb ik aangegeven, dat de Medisch Adviseur van het Ministerie van Justitie beoordeelt of er sprake is van een medische noodsituatie die toelating in afwijking van de voorwaarden rechtvaardigt. De levensverwachting kan een onderdeel vormen van die beoordeling. Ik kan de stelling van de heer Danner noch onderschrijven noch weerleggen omdat de medische beoordeling afhankelijk is van de omstandigheden in het individuele geval. Er is geen sprake van een beleidswijziging ten opzichte van het beleid zoals dat is neergelegd in het Tussentijds Bericht Vreemdelingencirculaire van 10 augustus 1998 (TBV 1998/20). Het is aan een arts om te beoordelen of er sprake is van medisch noodzakelijke zorg. Wanneer een arts beslist dat hier sprake van is, kan hij een beroep doen op het Koppelingsfonds onder de voorwaarden die daaraan gesteld zijn. Aanhangsel Handelingne nr. 688, vergaderjaar 1999–2000	 Justitie
 KVR11042.xml	 2000	 SP	 Vragen naar aanleiding van het programma Lopende Zaken van 16 januari 2000 over het verstrekken van informatie door de politie aan particuliere beveiligingsdiensten.	 Heeft u kennisgenomen van de uitzending «opsporing verkocht»? Is hier sprake van laakbaar handelen van de politie door deze informatie te doen «lekken» naar particuliere recherchebureaus? Zo neen, waarom niet? Hoe denkt u deze wettelijke eis in de toekomst te handhaven? Bent u bereid een onderzoek daarnaar in te stellen? Kunt u aangeven in hoeveel gevallen vertrouwelijke politie-informatie in handen komt van particuliere recherchebureaus? Kunt u aangeven in hoeveel procent van de gevallen informatie verschaft door particuliere recherchebureaus een rol speelt in het normale politieonderzoek? Wat denkt u te gaan doen aan deze ongewenste vervlechting? Kunt u aangeven hoeveel rechercheurs de politie hebben verlaten dan wel zijn weggekocht door particuliere recherchebureaus in de laatste jaren? Hoeveel procent van het totaal aantal rechercheurs is dat? Wat vindt u van deze ontwikkeling? Wat denkt u hier aan te doen? Deelt u de opvatting die naar voren komt in deze uitzending dat de particuliere bureaus de wens van de opdrachtgever volgen waardoor de objectiviteit van de adviezen in het gedrang komt? Zo neen, waarom niet? Zo ja, wat denkt u aan de geconstateerde partijdigheid te gaan doen? Herinnert u zich uw antwoord op eerdere vragen onzerzijds over particuliere recherchebureaus , waarin u toezegt de Kamer over de bestaande praktijk te informeren? Kunt u mededelen wanneer wij de antwoorden op de vragen 3 en 4 van deze serie tegemoet kunnen zien? Lopende zaken van 16 januari 2000 over particuliere recherchebureaus, eerder bij het radioprogramma Argos 22 oktober 1999. Uit de uitzending blijkt dat particuliere recherchebureaus toegang hebben tot vertrouwelijke informatie van onder andere de politie en met name de CID. Op grond van de Wet Politieregisters is verstrekken van informatie aan particuliere recherchebureaus niet toegestaan. Uit de uitzending blijkt verder dat circa 300 particuliere recherchebureaus actief zijn in Nederland Aanhangsel Handelingen, nr. 110, Vergaderjaar 1999–2000.	 	 Justitie
 KVR11044.xml	 2000	 VVD	 Aanvulling op de eerdere vragen over het bezoek van Kadhafi aan de Europese Unie (zie vraagnummer 2990005040).	 Is het waar dat de voorzitter van de Europese Commissie de Libische leider Kadhafi zou willen uitnodigen voor een officieel bezoek aan de Europese Unie? Zo ja, op grond van welke bevoegdheden in het kader van het buitenlandse beleid van de Unie, heeft de heer Prodi deze actie in gang gezet? Wie heeft het initiatief genomen tot het contact tussen voorzitter Prodi en de heer Kadhafi? Deelt u de mening dat een bezoek van de Libische leider aan de Europese Unie thans niet opportuun is, mede gezien de mensenrechtensituatie in Libië? Zo ja, wilt u dat dan per omgaande aan het voorzitterschap van de Europese Unie mededelen? Vragen van de leden Weisglas en Blaauw (beiden VVD) aan de minister van Buitenlandse Zaken over een bezoek van de Libische leider Kadhafi aan de Europese Unie. (Ingezonden 12 januari 2000) Heeft u kennisgenomen van de uitlating van uw Portugese ambtgenoot (voorzitter van de Algemene Raad van de Europese Unie) dat het voorstel van «de Italiaan Prodi» om de Libische leider Kadhafi uit te nodigen voor een officieel bezoek aan de EU «verband houdt met de bijzondere betrekkingen van Italië met Libië» en dat Prodi’s voorstel is te verklaren uit «een Italiaanse gevoeligheid»? Acht u het niet op zijn minst opmerkelijk dat de voorzitter van de Raad de voorzitter van de Commissie beticht van een nationale opstelling bij een zo belangrijke kwestie? Bent u bereid ook dit aspect van deze aangelegenheid in de EU kritisch aan de orde te stellen? Heeft u ook kennisgenomen van de opvatting van uw Britse en Portugese collega’s dat Kadhafi pas door de EU kan worden ontvangen wanneer Libië officieel de staat Israël heeft erkend? Deelt u die mening? NRC Handelsblad, 7 januari 2000	 	 Buitenlandse Zaken
 KVR11045.xml	 2000	 VVD	 Vragen over de mogelijke uitsluiting van hervormingsgezinde kandidaten van de de parlementsverkiezingen op 18 februari in Iran, naar aanleiding van artikelen in Algemeen Dagblad en Trouw, 11 januari 2000.	 Is het waar dat de Raad van Toezicht op de Iraanse grondwet gisteren heeft besloten om 90 van de 290 kandidaten uit te sluiten van de parlementsverkiezingen op 18 februari a.s.? Is het waar dat genoemde kandidaten tot de hervormingsgezinden behoren en uitgesloten zijn omdat zij zich niet hebben laten zien op pro-conservatieve bijeenkomsten? Zo ja, wat is uw oordeel hierover? Zo neen, wat was dan de reden van uitsluiting? Deelt u de mening dat dit een negatieve ontwikkeling is en bent u bereid dit in bilateraal verband en in het kader van de dialoog tussen de EU en Iran vóór de parlementsverkiezingen aldaar aan de orde te stellen en de resultaten hiervan aan de Kamer mede te delen? Algemeen Dagblad en Trouw, 11 januari 2000 Trouw, 6 januari 2000	 Het Iraanse Ministerie van Binnenlandse Zaken heeft bekend gemaakt dat 758 van de 6860 kandidaten voor de parlementsverkiezingen zijn afgewezen. Ongeveer de helft van de afgewezen kandidaten zou niet aan de wettelijke eisen hebben voldaan, terwijl de andere helft ideologisch te licht werd bevonden door de Raad van Toezicht. De meeste afgewezen kandidaten behoren tot het hervormingsgezinde kamp. Over individuele gronden voor uitsluiting zijn vooralsnog geen mededelingen gedaan. In beginsel kan de Raad van Toezicht nog op zijn besluiten terugkomen en kunnen afgewezen kandidaten een schriftelijke motivatie van hun afwijzing vragen. Zolang het beeld van de interne situatie in Iran diffuus is en niet wordt beschikt over een definitieve bekendmaking van de kandidaatlijsten en nadere precisering omtrent afwijzing ben ik van mening dat het te vroeg is om een definitief oordeel uit te spreken. Bovendien zou buitenlandse bemoeienis onbedoeld averechts kunnen werken. Uiteraard hebben de verschillende aspecten van de betrokken verkiezingen de volle aandacht, ook in EU-verband. Zoals ik eerder heb aangekondigd in het algemeen overleg over Iran van 8 september 1999 zal de EU op Nederlands initiatief na de aanstaande parlementsverkiezingen een evaluatie uitvoeren van de interne ontwikkelingen in Iran.	 Buitenlandse Zaken
 KVR11047.xml	 2000	 D66	 Vragen over het mogelijk verzet van de VS tegen het concept van indringende inspecties in het Biologisch Wapen Verdrag.	 Klopt het dat de VS zich verzetten tegen het concept van indringende inspecties in het Biologische Wapen (BW) Verdrag en daarmee tegenover een coalitie staan van de Europese Unie en de niet-gebonden landen? Deelt u de appreciatie van het artikel in de Guardian te weten een «apparent indifference» van de Amerikaanse administratie? Kunt u ingaan op de achtergronden van deze Amerikaanse houding, zoals de positie van het Congres, de Amerikaanse farmaceutische industrie en de commerciële aanwending van genetische gemanipuleerde producten? Onderschrijft u de stelling van de Engelse denktank Isis dat mogelijk 10 landen over BW beschikken en dat aanzienlijke risico’s bestaan bij de ongeveer 60 000 wetenschappers in de voormalige Sovjet-Unie die met onderzoek naar BW waren belast? Bent u bereid in Genève (opnieuw) aan te dringen op een zo indringend mogelijk verificatieprotocol bij het BW Verdrag? Hoe taxeert u de mogelijkheden hiertoe? Hoe staat het met de campagne om het verificatie-instituut in Nederland te verkrijgen? Guardian, 17 januari 2000	 In de onderhandelingen over het verificatieprotocol bij het Biologische Wapens Verdrag, die sinds enige jaren in Genève worden gevoerd en die als doel hebben mechanismen te creëren om controle op naleving van het Verdrag mogelijk te maken, bestaan uiteraard verschillen in benadering tussen verschillende landen. Elk land streeft naar een protocol waarbij de eigen industriële en nationale veiligheidsbelangen zo goed mogelijk worden gediend. Ook binnen de EU en zeker ook binnen de groep van niet-gebonden landen worden hierbij door verschillende landen verschillende accenten gelegd. De VS heeft te maken met een sterke lobby van de eigen farmaceutische industrie, die zich – vooral uit angst voor het lekken van bedrijfsvertrouwelijke informatie – verzet tegen een te indringend regime van bedrijfsinspecties. De VS heeft bovendien aarzelingen om in het kader van het inspectieregime volledige inzage in de diverse defensieprogramma’s te geven. Dit leidt tot een – in een aantal opzichten – wat terughoudende opstelling ten aanzien van het inspectieregime. De moeizame totstandkoming van de Amerikaanse implementatiewetgeving bij het Chemische Wapens Verdrag en de tegenslag die de Amerikaanse administratie te verwerken heeft gekregen bij de behandeling in de Senaat van het Kernstopverdrag, dragen waarschijnlijk eveneens bij aan een voorzichtige opstelling van Washington. Ook verschillende andere landen, waaronder enkele niet-gebonden landen, stellen zich terughoudend op ten aanzien van indringende inspecties. Van een «apparent indifference» van de Amerikaanse administratie ten aanzien van de onderhandelingen in het algemeen is evenwel geen sprake. President Clinton heeft meer dan eens de totstandkoming van een protocol ter versterking van het Biologische Wapensverdrag tot zijn prioriteiten gerekend, onder meer in zijn State of the Union van 1998. Het is ook niet zo dat de VS zich verzet tegen indringende inspecties in het algemeen. Er dient onderscheid te worden gemaakt tussen inspecties die bedoeld zijn om mogelijke schendingen van het BW-verdrag te onderzoeken (de zgn. «investigations», die te vergelijken zijn met uitdagingsinspecties in het Chemische Wapens Verdrag) en de meer routinematige bedrijfsbezoeken (de zgn. «visits») die bedoeld zijn om te controleren of declaraties kloppen. Wat het eerste betreft, schijnt er geen licht tussen de opvatting van de VS en die van de EU: beide zijn het erover eens dat er in het protocol een voorziening dient te komen voor snelle, indringende inspecties als er serieuze verdenkingen zijn van verdragsschending. Wat het tweede betreft, de meer routinematige bedrijfsbezoeken, is de Amerikaanse opstelling om hierboven genoemde redenen terughoudender dan die van de EU. In de notitie over NBC-proliferatie, die de toenmalige Minister van Defensie in mei 1998 aan uw Kamer deed toegaan, werd gesproken over een twintigtal landen die activiteiten ontplooien die als verdacht kunnen worden aangemerkt. Het is moeilijk aan te geven hoeveel landen daadwerkelijk over biologische wapens, of de technologie om deze te produceren, beschikken. Dat komt door het «dual use» karakter van de goederen en technologieën die nodig zijn voor de productie van BW: apparatuur, biologische agentia en technologieën kunnen voor zowel vreedzame als militaire doeleinden worden gebruikt. Juist met het verificatieregime wordt beoogd hierover meer duidelijkheid te scheppen. De (werkloze) wetenschappers die bij het voormalige BW-programma van de Sovjet-Unie waren betrokken, vormen inderdaad een belangrijke risicogroep. Ook met het oog hierop is spoedige totstandkoming van het verificatieprotocol van belang. Nederlandse inzet in de onderhandelingen is en blijft een zo sterk mogelijk verificatieregime tot stand te brengen om het verbod op Biologische Wapens kracht bij te zetten. Nederland zal zich in de eindfase van de onderhandelingen blijven inzetten voor een breed gedragen èn geloofwaardig protocol. De campagne om de organisatie die belast zal zijn met de tenuitvoerlegging van het verificatieregime bij het BW-verdrag naar Den Haag te krijgen, is in volle gang. De komende maanden zal de campagne verder worden geïntensiveerd. Besluitvorming over de vestigingsplaats van de organisatie is niet voor het midden van dit jaar te verwachten.	 Buitenlandse Zaken
 KVR11048.xml	 2000	 SP	 Vragen over het voornemen van Joop van den Ende TV producties om een programma te maken waarin voor kinderen pleeggezinnen worden gezocht.	 Bent u op de hoogte van de plannen van Joop van den Ende TV-producties om een programma te maken waarin voor kinderen pleeggezinnen worden gezocht? Kent u het vergelijkbare programma van de BBC «A family of my own» waarin kinderen ter adoptie worden aangeboden? Vindt u deze manier van werving voor pleeggezinnen niet ethisch verwerpelijk zowel uit het oogpunt van bescherming van de kinderen als dat van de aspirant pleeggezinnen? Zo ja, bent u bereid in te grijpen? Welke mogelijkheden heeft u hiertoe? Wat zijn volgens u de emotionele consequenties voor de kinderen, met name als zij niet worden uitgekozen? Wat denkt u dat het betekent voor aspirant pleeggezinnen die worden afgewezen nadat eerst een appèl is gedaan op hun medeleven à la de «kat zoekt huis»-advertenties? Is er sprake van een tekort aan pleeggezinnen? Zo ja, wat zijn hiervan de oorzaken? Hoeveel gezinnen zijn of willen een groot pleeggezin worden en worden hier voldoende mogelijkheden voor geboden? Indien er sprake is van een tekort aan pleeggezinnen, is dan niet de overheid de verantwoordelijke instantie om dit aan te pakken? Zo ja, hoe gaat u dit doen? Heilig Vuur, NCRV, 11 januari 2000	 Ja. Ja. Een dergelijke manier van werving voor pleeggezinnen heeft bepaalde risico’s. De werving van pleeggezinnen wordt gedaan door de Voorzieningen voor Pleegzorg op provinciaal niveau. Zij hebben de verantwoordelijkheid voor nieuwe initiatieven, daarbij zorgvuldig toetsend aan eisen in de jeugdzorg en specifiek voor aspirant pleegouders. Ik beraad me over de noodzaak voor eventueel te nemen stappen. Ik vrees dat een dergelijke benadering van de werving voor alle partijen (pleegkinderen + aspirant pleeggezinnen) schadelijke gevolgen hebben. Voor het tekort aan pleeggezinnen zijn diverse oorzaken te noemen. Een onderzoek naar de financiële en bedrijfsmatige randvoorwaarden binnen de pleegzorg wordt op het moment uitgevoerd binnen het driejarige Project Trillium. Naar aanleiding van de resultaten van dit project, die in de loop van dit jaar bekend worden, zal worden bezien op welke wijze de knelpunten kunnen worden opgelost. Het exacte aantal «groot» pleeggezinnen is mij niet bekend. Uitgangspunt in de Wet op de Jeugdhulpverlening is dat niet meer dan drie pleegkinderen in één pleeggezin worden geplaatst. Bij pleeggezinnen waarin meer dan drie jeugdigen worden opgenomen kan de grens tussen pleegzorg en beroepsmatige hulpverlening in het geding komen. Bovendien wordt het door ons niet wenselijk geacht, dat de huisvestelijke situatie in financieel opzicht afhankelijk wordt van te ontvangen pleegvergoedingen. De op de wet gebaseerde regelgeving laat echter de mogelijkheid tot het maken van uitzonderingen toe. Voor plaatsingen kan van de regel worden afgeweken indien de voorziening voor pleegzorg in het hulpverleningsplan aannemelijk maakt dat plaatsing van meer jeugdigen verantwoord is. Omdat het echter geen automatisme mag zijn, is een zorgvuldige extra screening noodzakelijk. De rijksoverheid werkt samen met onder meer de Provincies en de Voorzieningen voor Pleegzorg aan het aantrekkelijker maken van de Pleegzorg. Bijvoorbeeld door middel van voorlichtingscampagnes. Met de start van de campagne «Kinderen» door Voorzieningen voor Pleegzorg is de belangstelling voor het pleegouderschap bijna verdubbeld van 3800 informatieaanvragen en aanmeldingen in 1997 naar 6185 informatievragen en aanmeldingen in 1998. Via deze campagnes lukt het om het bestand aan pleegouders op peil te houden.	 Volksgezondheid, Welzijn en Sport
 KVR11049.xml	 2000	 GroenLinks	 Aanvullende vragen (Aanh. Hand. II, 1999-2000, nr. 696) van het lid Kant, ingezonden op 18 januari 2000, over het voornemen een tv programma te maken waarin voor kinderen pleeggezinnen worden gezocht.	 Hebt u kennisgenomen van het artikel «Publiciteit voor pleegkind vaak schadelijk gebleken»? Welke beleidsvoornemens heeft u om het tekort aan pleegouders, waartoe De Nederlandse Gezinsraad onlangs in haar rapport «Arbeid en pleegzorg in de 21e eeuw» concludeerde, op te lossen? Bent u bereid, in overleg met staatssecretaris Verstand, verschillende vormen van zorgverlof en flexibele werktijden voor pleegouders mogelijk te maken? Bent u bereid, in overleg met staatssecretaris Verstand, pleegzorg op te nemen in de experimenten dagindeling? Bent u bereid pleegouderschap financieel aantrekkelijker te maken, bijvoorbeeld door een redelijke (onkosten)vergoeding of betaald pleegouderschap? Volkskrant, 13 januari 2000	 Ja. Voor het tekort aan pleeggezinnen zijn diverse oorzaken te noemen. Een onderzoek naar de financiële en bedrijfsmatige randvoorwaarden binnen de pleegzorg wordt op het moment uitgevoerd binnen het driejarige Project Trillium. Naar aanleiding van de resultaten van dit project, die in de loop van dit jaar bekend worden, zal worden bezien op welke wijze de knelpunten kunnen worden opgelost. Op dit moment ben ik – in het kader van de voorgenomen Algemene Wet Arbeid en Zorg – bezig met staatssecretaris Verstand om te bezien of het mogelijk is verschillende vormen van zorgverlof ook voor pleegouders mogelijk te maken. De subsidieregeling dagindeling maakt geen onderscheid tussen verschillende doelgroepen.	 Volksgezondheid, Welzijn en Sport
 KVR1105.xml	 1995	 VVD	 	 Legt de Economische Controle Dienst wederom een verhoogde activiteit aan de dag met betrekking tot het bezoeken van tankstations na 18.00 uur in verband met naleving van de Winkelsluitingswet? Zijn donderdag 5 januari jl. in Oostelijk Zuid-Limburg (Geleen e.o.) een aantal tankstations geverbaliseerd omdat men tabaksprodukten heeft verkocht? Bent u bereid, in het licht van de discussie inzake liberalisering van de Winkelsluitingswet, per omgaande dergelijke activiteiten achterwege te laten? Waarom is de activiteit verhoogd?	 Nee. Ja, met dien verstande dat niet de Economische Controledienst (ECD), maar de regiopolitie Sittard in overleg met het Openbaar Ministerie de tankstations heeft geverbaliseerd. In overleg met het Openbaar Ministerie en het ministerie van Economische Zaken voert de ECD een terughoudend opsporingsbeleid ten aanzien van de verkoop door tankstations. In beginsel zal slechts repressief worden opgetreden in gevallen waarin de verboden verkoop door tankstations een excessief karakter heeft, waardoor de concurrentieverhoudingen op een onaanvaardbare wijze worden verstoord.	 Economische Zaken
 KVR11050.xml	 2000	 PvdA	 Aanvullende vragen op Aanh. Hand. II, 1999-2000, nr. 696, van het lid Kant, ingezonden op 18 januari 2000 en Aanh. Hand. II, 1999-2000, nr. 697, van het lid Van Gent, ingezonden op 18 januari 2000 over het voornemen een tv programma te maken waarin voor kinderen pleeggezinnen worden gezocht.	 Hebben de campagnes van de afgelopen jaren en de meest recente campagne om meer pleeggezinnen te werven tot daadwerkelijke resultaten geleid? Zo ja, wat zijn hiervan de concrete resultaten geweest? Zo neen, moet hieruit niet de conclusie worden getrokken dat onorthodoxe wijzen van werving van pleegouders nodig zijn om aan de – groeiende – vraag naar pleegouders tegemoet te komen? Deelt u de mening dat de werving van pleeggezinnen onder alle omstandigheden op pedagogisch verantwoorde wijze dient te gebeuren? Wie heeft naar uw mening het laatste woord of campagnes, zoals nu in het vooruitzicht gesteld door Joop van den Ende TV-producties, op zo’n pedagogisch verantwoorde wijze in de Nederlandse huiskamers kunnen worden gepresenteerd? Heeft de Landelijke Stuurgroep Pleegzorg inmiddels een advies aan u uitgebracht inzake de innovatie en kwaliteitsverbetering van de pleegzorg? Zo ja, op welke termijn kan de Kamer hierover een standpunt tegemoet zien?	 Met de start van de campagne «Kinderen» door Voorzieningen voor Pleegzorg is de belangstelling voor het pleegouderschap bijna verdubbeld van 3800 informatieaanvragen en aanmeldingen in 1997 naar 6185 informatievragen en aanmeldingen in 1998. Op deze wijze wordt voor een extra werving gezorgd, uiteraard op pedagogisch verantwoorde wijze. Naar het voeren van een dergelijke campagne gaat mijn voorkeur uit boven het voeren van campagnes op televisie zoals Endemol voorstaat. Ik beraad me nog over de noodzaak en mogelijkheden voor eventueel te nemen juridische stappen. Overigens zijn de Voorzieningen voor Pleegzorg verantwoordelijk voor de screening van aspirant-pleegouders. Mocht een programma zoals Endemol nu voorstaat van de grond komen, dan zullen aspirant-pleegouders die zich naar aanleiding van televisie-uitzendingen aanmelden toch moeten worden onderworpen aan deze screening. De Landelijke Stuurgroep Pleegzorg (Project Trillium) zal op de landelijke conferentie pleegzorg op 23 maart 2000 het visiedocument pleegzorg presenteren. Een gemeenschappelijke visie op de pleegzorg is een eerste vereiste om goed te kunnen samenwerken en om in individuele gevallen beargumenteerd keuzes te kunnen maken. In het visiedocument is een visie ontwikkeld. De visie zal geïmplementeerd worden in de praktijk middels pilot-projecten. De Kamer zal medio 2000 in kennis gesteld worden van de inhoud van het visiedocument en het standpunt hierop. De verdere resultaten van deelprojecten van het Project Trillium en de pilot-projecten zullen in de loop van het jaar 2001 bekend zijn. Vervolgens zal bezien worden welke maatregelen genomen moeten worden om de innovatie en kwaliteitsverbetering van de pleegzorg te waarborgen.	 Volksgezondheid, Welzijn en Sport
 KVR11051.xml	 2000	 VVD	 Vragen naar aanleiding van een artikel in de Volkskrant van 15 januari 2000 over het niet mogen kiezen van een eigen arts door bewoners van verzorgingshuizen.	 Kent u het artikel «Oudere in tehuis heeft recht op eigen arts» in de Volkskrant van 15 januari jl.? Is de maatregel, dat nieuwe bewoners van verzorgingshuizen vanaf volgend jaar hun eigen huisarts niet meer mogen meenemen, bedoeld om het medicijngebruik in verzorgingshuizen terug te dringen? Zijn er andere en betere methoden te vinden, anders dan het opnemen van de medicijnkosten in het budget dat elk tehuis ontvangt, om het medicijngebruik in verzorgingshuizen terug te dringen? Kan dit worden toegelicht? Hoe verhoudt deze maatregel zich tot het fundamentele recht om, als de eigen gezondheid in gevaar is, terzijde te worden gestaan door een arts naar eigen keuze? Is er met de Landelijke Huisartsen Vereniging overleg geweest over deze vorm van inperking van artsenkeuze? Kan dit worden toegelicht? Is er overleg geweest met vertegenwoordigers van bewoners van verzorgingshuizen over de bedoelde maatregel? Zo ja, welk standpunt namen zij in?	 	 Volksgezondheid, Welzijn en Sport
 KVR11052.xml	 2000	 PvdA	 Vragen over de invloed van Europese ontwikkelingen op de houdbaarheid van de Wet op de toegang tot ziektekostenverzekeringen (WTZ).	 Heeft u kennisgenomen van het advies van de Raad voor de Volksgezondheid en Zorg (RVZ) inzake Europese ontwikkelingen die betrekking hebben op de houdbaarheid van het vigerende verzekeringsstelsel in de zorg in Nederland? Ziet u, gezien de uitspraken van de RVZ over de houdbaarheid van de huidige WTZ, afgezet tegen uw uitspraken in uw brief over de WTZ van 22 december 1999, gezien de uitspraken over de compartimenten, de premieheffing, de Europese mededinging, het vrije verkeer van goederen en diensten en personen, gezien de uitspraken van de coördinator van het RVZ-advies dat we in Nederland nog twee jaar de tijd hebben om de financiering en inrichting van het stelsel te veranderen, en dat voor het einde van deze kabinetsperiode een beslissing moet zijn genomen, en gezien de afspraken in het regeerakkoord ter zake, nu wellicht wel aanleiding de aangehouden motie-Oudkerk (Kamerstuk 26 801, nr. 12), om nog dit jaar de contouren en richting van een nieuw verzekeringsstelsel te schetsen, uit voeren gezien de kwetsbaarheid van het vigerende stelsel? Deelt u de mening dat de feitelijke toename van rechterlijke uitspraken van Nederlandse en Europese rechters bij blijvende politieke windstilte ter zake de facto betekent dat de zorg wordt gedirigeerd door de rechter in plaats van door de politiek verantwoordelijken? Vindt u dat niet een zeer onwenselijke ontwikkeling? Financieel Dagblad, 12 januari 2000	 Ja. De vraagstelling lijkt te suggereren dat er in toenemende mate sprake zou zijn van rechterlijke uitspraken over de houdbaarheid van de huidige Wtz binnen het vigerende stelsel van ziektekostenverzekeringen. Van een dergelijke ontwikkeling is mij evenwel niets bekend. Zoals ik u al eerder heb medegedeeld heeft de regering wel het voornemen nog in deze kabinetsperiode te bezien of in het licht van de vergrijzing en andere ontwikkelingen, het wenselijk is om voor de langere termijn verdergaande aanpassingen van het verzekeringsstelsel voor te bereiden. In het kader van deze voorbereiding heb ik diverse adviezen gevraagd, waarvan het RVZ-advies er één is. Het advies van de RVZ zal dan ook worden meegenomen bij dat verdere onderzoek. Of en op welke wijze de Wtz 1998 in dit stelsel een plaats zou kunnen krijgen, vormt één van de onderzoeksaspecten van deze studie. Het advies geeft mij geen aanleiding om anders aan te kijken tegen het verdere voorbereidingstraject van de studie dan ik heb aangegeven bij de behandeling van de begroting en Zorgnota 2000.	 Volksgezondheid, Welzijn en Sport
 KVR11053.xml	 1999	 GroenLinks	 Vragen over de plannen voor de totstandkoming van nieuwe veerverbindingen over het IJ-, Marker- en Gooimeer, het toetsen daarvan aan het Structuurschema Groene Ruimte en de Habitatrichtlijn, en de effecten van de veerverbindingen op de vogels en hun rust- en leefgebieden.	 Hoe zullen de plannen voor de totstandkoming van nieuwe veerverbindingen over het IJ-, Marker- en Gooimeer worden getoetst aan het Structuurschema Groene Ruimte (paragrafen 4.2.1.2. en 6.6) en de Habitatrichtlijn (artikel 6)? Hoe zal tegemoet gekomen worden aan het belang van genoemde gebieden als rust- en voedselgebied voor vogels? Bent u voornemens, gelet op artikel 6 Habitatrichtlijn, onderzoek te laten verrichten naar de effecten van de genoemde veerverbindingen op de vogels en hun rust- en leefgebieden? Zo ja, wie zal dit onderzoek uitvoeren en wanneer verwacht u de resultaten? Zo neen, hoe wilt u dan tegemoet komen aan de verplichting, gesteld in artikel 6 Habitatrichtlijn, om een passende beoordeling te maken? Overweegt u om, in het belang van vogels randvoorwaarden te verbinden aan de veerverbindingen, bijvoorbeeld door deze alleen langs bestaande vaargeulen te laten verlopen of om speciale vaarroutes aan te wijzen om mogelijke negatieve gevolgen te voorkomen of om in bepaalde gebieden snelheidsbeperkingen op te leggen? Kunt u nader ingaan op elk van de genoemde voorbeelden? Welke status heeft het Interprovinciaal beleidsplan Markermeer, dat doorsnijding, versnippering en rustverstoring van belangrijke broed-, rust-, rui- of foerageergebieden wil voorkomen in dezen?	 Het IJmeer, Markermeer en Gooimeer zijn onderdeel van de Ecologische Hoofdstructuur (Structuurschema Groene Ruimte, PKB kaart 5). Momenteel is de procedure gaande voor aanwijzing van het gehele IJmeer en het gehele Markermeer als Speciale Beschermingszone in het kader van de Europese Vogelrichtlijn. Een deel van het Gooimeer is als zodanig reeds aangewezen. Ik ben van mening dat de toetsing van de genoemde veerverbindingen aan het Structuurschema Groene Ruimte en de Vogel/Habitatrichtlijn in beginsel op decentraal niveau zou dienen plaats te vinden, waarbij de toetsingsverplichting overigens rechtstreeks voortvloeit uit de Habitatrichtlijn. Hierbij dient te worden opgemerkt dat personenvervoer te water niet vergunningplichtig is. Iedere onderneming kan zonder toestemming gaan varen met passagiers mits het gebruikte schip voldoet aan de gestelde eisen voor dergelijke schepen. Indien een onderneming voor een rijksbijdrage in het kader van de Wet personenvervoer in aanmerking wil komen dient te worden voldaan aan diverse voorwaarden zoals gesteld in het Besluit personenvervoer. Zo dient volgens een door de provincie vastgestelde dienstregeling te worden gevaren en mag het niet gaan om een autoveer. In overleg met Provincie Flevoland zal thans alsnog bezien worden of en hoe er in het kader van de genoemde veerverbindingen kan worden voldaan aan het gestelde in het Structuurschema Groene Ruimte en de Vogel/Habitatrichtlijn. De veerdienst Almere–Huizen vaart reeds sinds 1997 als zomerveerdienst en per 3 januari 2000 als permanente veerdienst. De veerdienst Almere–Amsterdam is op 3 januari 2000 van start gegaan. Het Interprovinciaal beleidsplan Markermeer (1994) is een beleidsplan vastgesteld door Provinciale Staten van Flevoland en Noord-Holland. Het plan is als toetsingskader vergelijkbaar met streekplannen. Het beleidsplan is geïncorporeerd in de streekplannen van beide provincies die na 1994 zijn vastgesteld.	 Landbouw, Natuurbeheer en Visserij (LNV)
 KVR11058.xml	 1999	 SP	 Vragen over het telen van voedingsgewassen en het houden van Schotse Hooglanders op vervuilde grond in de Broekpolder, naar aanleiding van het bericht ''Natuurromantiek in vervuilde Broekpolder'' in MilieuActief van december 1999.	 Bent u bekend met het bericht «Natuurromantiek in vervuilde Broekpolder» in MilieuActief van december 1999 ? Klopt het dat er inderdaad een akkerbouwer een gedeelte van de verontreinigde polder in pacht heeft om voedingsgewassen te telen? Bent u niet van mening dat de grond in de Broekpolder van Vlaardingen dermate vervuild is, dat het niet alleen onverantwoord is om Hooglanders te houden , maar ook het telen van voedingsgewassen niet verantwoord is? Bent u bereid om contact op te nemen met de gemeente Vlaardingen om gezamenlijk met de gemeente en de betreffende akkerbouwer tot een oplossing te komen om het verder telen van voedingsgewassen te stoppen? Zie bijlage, onderhands aan de minister toegezonden Zie uw antwoorden dd. 25 augustus naar aanleiding van vragen dd., 1 mei 1999	 Ja. Door de gemeente Vlaardingen wordt bevestigd dat een akkerbouwer een gedeelte van de Broekpolder in pacht heeft en daar gewassen verbouwt. Ter beoordeling van de vraag of de teelt van gewassen al dan niet verantwoord is, zal ik, in overleg met de gemeente, onderzoek laten doen naar de gehalten aan schadelijke stoffen in gewassen die geteeld worden in de Broekpolder. Indien de toegestane normen worden overschreden zal ik in overleg met de betreffende keuringsinstanties (de Keuringsdienst Diervoedersector en de Algemene Inspectiedienst) er zorg voor dragen dat de producten niet als grondstof voor veevoeder zullen worden gebruikt.	 Landbouw, Natuurbeheer en Visserij
 KVR11059.xml	 1999	 CDA	 Vragen over mogelijk oneerlijk concurrentievoordeel van het vervoersbedrijf Connexxion, dat naast -gesubsidieerd- openbaar vervoer activiteiten ontplooit zoals vervoer van gehandicapte kinderen naar scholen voor speciaal onderwijs en instellingen voor dagbesteding.	 Is het u bekend dat het vervoersbedrijf Connexxion activiteiten ontplooit naast haar openbaar vervoer, zoals vervoer van kinderen naar scholen voor speciaal onderwijs en naar instellingen voor dagbesteding van meervoudig gehandicapte kinderen? Heeft Connexxion bij deze activiteiten geen oneerlijk concurrentievoordeel, doordat zij in het kader van haar OV-activiteiten overheidssubsidie ontvangt? Zijn of worden de activiteiten van Connexxion getoetst aan de principes, zoals ontwikkeld in het MDW-project «markt en overheid»? Zijn de eventuele aanbestedingsregelingen niet van toepassing op dit soort contracten? Zie bijlage, onderhands aan de minister doorgezonden Connexxion heeft recentelijk onder meer een contract verworven voor vervoer van kinderen van en naar scholen voor speciaal onderwijs . De kosten van dat vervoer worden door de instelling betaald met AWBZ-middelen	 Ja. Openbaar vervoerbedrijven zouden bij het ontplooien van nevenactiviteiten geen oneerlijke concurrentievoordelen mogen kunnen ontlenen aan het feit dat zij een rijksbijdrage ontvangen voor de exploitatie van het openbaar vervoer. Hiervoor zijn in de huidige regelgeving diverse waarborgen neergelegd. In het Uniforme Rekenschema leggen de vervoerbedrijven verantwoordelijkheid af over de besteding van de overheidsmiddelen. Daarnaast dienen de decentrale overheden door middel van een accountantsverklaring aan te tonen dat de rijksbijdragen, die aan hen wordt verstrekt, daadwerkelijk aan openbaar vervoer wordt besteed. Als de hoofdtaak van een onderneming met een exclusief recht in concurrentie wordt verricht, gaat «Markt en overheid» ervan uit dat er geen reden is nevenactiviteiten te belemmeren door daar bijzondere regels voor te stellen. De OV-activiteiten van Connexxion worden in de toekomst verricht in het kader van concessies die periodiek worden aanbesteed. Daarmee worden dus deze OV-activiteiten in concurrentie met andere vervoerders verricht. Omdat ook andere vervoerders die voor een OV-concessie opteren de mogelijkheid hebben deze nevenactiviteiten te verrichten, is er sprake van een level playing field tussen OV-vervoersondernemingen onderling. De eventuele voordelen van nevenactiviteiten zullen door de vervoerder zijn verdisconteerd in het bod dat hij voor de OV-concessie uitbrengt. Voor de Gemeentelijke Vervoersbedrijven (GVB’s) ligt dit anders. Deze zullen nog vrij langdurig een beschermde marktpositie houden omdat het gemeentelijke OV pas in een veel later stadium zal worden aanbesteed. Daarom zijn voor deze bedrijven wél gedragsregels opgenomen in de nieuwe wet Personenvervoer 2000. Dit is afhankelijk van de hoogte van de bedragen die ermee gemoeid zijn. Indien de bedragen de Europese norm voor aanbesteding overschrijden, is aanbesteding verplicht.	 Economische Zaken
 KVR1106.xml	 1995	 PvdA	 	 Wat is uw oordeel over de berichten dat bij de officie¨le Auschwitz-herdenking zigeunerorganisaties niet door de Poolse autoriteiten zijn uitgenodigd, ondanks het feit dat tienduizenden zigeuners in Auschwitz zijn omgebracht? Bent u bereid, zo mogelijk samen met andere landen uit de EU, hierover uw ongenoegen kenbaar te maken bij de Poolse regering? NRC Handelsblad, 27 januari 1995	 In het erecomite´ voor de herdenking van 50 jaar bevrijding Auschwitz had onder meer zitting de heer Mirga, vertegenwoordiger van de Roma’s in Polen. Bij de voorbereidende bijeenkomsten met ambassades is van Poolse kant specifiek gesteld dat alle plannen waren opgesteld in nauw overleg ook met vertegenwoordigers van zigeunerorganisaties. Bij de officie¨le herdenking te Birkenau op 27 januari is door het hoofd van de zigeunerdelegatie, als officie¨le gast, een boeket gelegd bij de gedenksteen met opschrift in zigeunertaal. In het «Appel aan de Volkeren der Wereld» worden de zigeuners als derde groep slachtoffers genoemd. In het licht van het bovenstaande zie ik hiertoe geen aanleiding.	 Buitenlandse Zaken
 KVR11060.xml	 2000	 CDA	 Vragen naar aanleiding van het artikel in de Haagsche Courant van 21 januari 2000 ''Politie doet onderzoek naar illegale tandartsen''.	 Kent u het bericht «Politie doet onderzoek naar illegale tandartsen»? Kunt u bevestigen dat in Den Haag twee illegaal in Nederland verblijvende mannen door de politie zijn aangehouden die zich met illegale tandartspraktijken zouden bezighouden? Acht u dit een aanwijzing, in tegenstelling tot eerdere berichten, dat er in Den Haag toch zogenaamde «wandelende tandartsen» optreden? Wat betekent het optreden van deze illegale tandartspraktijken voor de kwaliteit van de tandheelkunde en bestaat er een gevaar voor de volksgezondheid? Hoe beoordeelt u deze gang van zaken? Zult u de Inspectie voor de Volksgezondheid inschakelen om deze praktijken aan een nader onderzoek te onderwerpen en wilt u de Kamer over de uitkomsten daarvan informeren? Heeft u voorts aanwijzingen dat deze praktijken ook in andere gemeenten, en dan met name de grote steden, plaatsvinden? Zo neen, bent u bereid ook daarnaar onderzoek te doen? Zo neen, waarom niet? Haagsche Courant, 21 januari 2000	 Ja. Ja, via de Inspectie voor de Gezondheidszorg en de media heb ik van de aanhouding vernomen. Beide arrestanten zijn na uitgebreid verhoor overgedragen aan de Vreemdelingenpolitie. Het ligt in de lijn der verwachting dat zijn naar Syrië worden uitgezet. De Haagsche Courant maakt melding van het in bezit hebben van opium. Onderzoek van de politie en de inspectie hebben duidelijk gemaakt dat daar geen sprake van was en er derhalve geen overtreding van de Opiumwet heeft plaatsgehad. Ja. Ik verwijs naar mijn brief aan de Kamer van 26 maart 1999. Daarin geef ik aan dat op grond van de toen beschikbare informatie geen aanleiding bestond om onbevoegde praktijkvoering door Syrische «tandartsen» te veronderstellen. De onderhavige casus biedt deze aanleiding wel. Voornoemde brief is een reactie op de vragen die het Kamerlid Kant (SP) mij in het vragenuur van dinsdag 10 november 1998 heeft gesteld. ik heb daarbij gemeld dat ik de Inspectie opdracht heb gegeven om in samenwerking met het Openbaar Ministerie attent te blijven op mogelijke onbevoegde praktijkvoering in de Haagse Schildersbuurt. In het geval waarop de Kamervragen betrekking hebben heeft Politie Haaglanden de Inspectie gealarmeerd, waarop een gezamenlijk onderzoek is ingezet. De samenwerking tussen Inspectie en politie cq Openbaar Ministerie is naar wens verlopen. Het uitvoeren van tandheelkundige handelingen waarbij de integriteit van het lichaam wordt verstoord, behoort op grond van de Wet op de Beroepen in de Individuele Gezondheidszorg (BIG) tot handelingen die alleen aan op grond van deze wet geregistreerde tandartsen zijn voorbehouden. Het Openbaar Ministerie heeft niet aannemelijk kunnen maken dat beide personen dit soort handelingen (boren, vullen, trekken van tanden/kiezen, verdoving) hebben uitgevoerd. Als deze handelingen aantoonbaar waren uitgevoerd zou sprake zijn geweest van een strafbaar feit. Het spreekt voor zich dat in een dergelijk geval inbreuk zou zijn gedaan op de kwaliteit van de tandheelkunde en een gevaar voor de volksgezondheid zou kunnen ontstaan. Het verrichten van handelingen met betrekking tot het vervaardigen en repareren van kunstgebitten is niet uitsluitend aan tandartsen voorbehouden. Een ieder mag dergelijk zorg verlenen, mits hij of zij zich daartoe bekwaam acht. Het onbevoegd uitvoeren van voorbehouden handelingen ex art. 35 Wet BIG is vanuit het oogpunt van de volksgezondheid ontoelaatbaar en moet derhalve met kracht worden aangepakt. In onderhavige casus is het niet aantoonbaar dat daadwerkelijk handelingen zijn uitgevoerd die strijdig zijn met de Wet BIG. Als dat wel zo was, stond de casus open voor strafvervolging. Zoals eerder aangegeven zullen Inspectie en politie alert blijven op signalen die aanleiding behoren te geven tot nader onderzoek of tot het inschakelen van het Openbaar Ministerie. Voor een gericht onderzoek bestaat vanwege de eenmaligheid en beperktheid van het geval geen aanleiding. Met uitzondering van een enkel signaal uit Amsterdam (dat niet tot concrete aanknopingspunten heeft geleid), zijn bij de inspectie geen verdere aanwijzingen van het fenomeen bekend. Gericht onderzoek, zo dit al uitvoerbaar is, zal daardoor weinig effectief zijn. Kamerstuk 26 200 XVI, nr. 60	 Volksgezondheid, Welzijn en Sport
 KVR11061.xml	 2000	 VVD	 Vragen naar aanleiding van een bericht in de Telegraaf van 26 januari 2000 dat de Europese Commissie voorstelt de visumplicht af te schaffen voor mensen met de Bulgaarse of Roemeense nationaliteit.	 Klopt het bericht dat de Europese Commissie voorstelt de visumplicht af te schaffen voor mensen met de Roemeense en Bulgaarse nationaliteit? Bent u bekend met de berichten in de voortgangsrapportage van de Commissie over Roemenië dat het aantal mensen dat illegaal de Roemeense grens overgestoken is het afgelopen jaar is verdubbeld en dat maar vijf van de vierenzestig grensovergangen in Roemenië de capaciteit hebben om de paspoortcontrole naar behoren uit te voeren? Bent u bekend met de conclusies in de voortgangsrapportage over Bulgarije dat de administratieve capaciteit onvoldoende is om effectief de immigratiewetgeving toe te passen en dat corruptie binnen de douane-administratie een probleem is? Trekt u uit deze voortgangsrapportages de conclusie dat het te vroeg is om de visumplicht voor Roemenië en Bulgarije af te schaffen en bent u bereid om er in Europees verband voor te pleiten dat de visumplicht in genoemde landen niet vervalt voordat de grenscontrole sluitend is en de immigratiewetgeving voldoende is? De Telegraaf, 26 januari 2000 1999 regular report from the Commission on Rumania’s progress towards accession, 13/10/1999, p. 54 1999 regular report from the Commission on Bulgaria’s progress towards accession, 13/10/1999, p. 51 en 69	 Ik ben bekend met de geschetste problemen met betrekking tot de uitvoering van de douanetaken in Roemenië en Bulgarije. Naar verwachting zal de Raadswerkgroep Visa een concreet voorstel over de visumplicht voor Roemenië en Bulgarije in de eerstvolgende bijeenkomst bespreken. Voorwaarde voor afschaffing van de visumplicht voor Roemenië en Bulgarije is dat beide landen voldoende maatregelen treffen ter bestrijding van de illegale immigratie, de optimalisering van de grenscontrole en de bestrijding van de georganiseerde misdaad, en overigens voldoen aan het EU acquis. Nederland steunt deze benadering.	 Buitenlandse Zaken
 KVR11064.xml	 1999	 SP	 Vragen naar aanleiding van het bericht ''Sticker op auto: bedrijf betaalt boete'' in Metro van 2 december 1999.	 Kent u het bericht: «Sticker op auto: bedrijf betaalt boete»? Bent u van mening dat het bedrijf met deze actie snelheidsovertredingen uitlokt? Indien ja, doorkruist de actie van het bedrijf uw beleid van intensievere snelheidshandhaving op autosnelwegen? Indien nee, waarom niet? Handelt het bedrijf in strijd met de letter of de geest van de wet? Kunt u achterhalen wat het doel van het bedrijf is met deze actie? Vindt u dat het bedrijf het geëigende middel heeft gekozen om het doel te bereiken? Is het waar dat, het betreffende bedrijf, zoals het zelf zegt, op geen enkele wijze aansprakelijk gesteld kan worden? Kunt u dat toelichten? Kan uw ministerie het bedrijf aansprakelijk stellen? Bent u bereid op korte termijn de actie van dit bedrijf te veroordelen en middelen te zoeken om uitvoering ervan te verbieden? Metro, 2 december 1999	 Ja. Ik sluit niet uit dat het aanbod van het betreffende bedrijf, om onder bepaalde voorwaarden een boete te betalen die is opgelegd terzake van een snelheidsovertreding, een ongewenst effect kan hebben op het rijgedrag van (een gedeelte) van de automobilisten, die van deze actie gebruik zullen maken. Hierbij merk ik echter op, dat moeilijk valt vast te stellen of in concrete gevallen daadwerkelijk een causaal verband bestaat tussen enerzijds het rijgedrag en anderzijds het gegeven, dat een eventueel opgelegde financiële sanctie niet voor rekening van de automobilist zelf komt. Voor zover de actie van het bedrijf inderdaad leidt tot ongewenste effecten is er sprake van een doorkruising van het beleid van intensievere handhaving van de maximumsnelheden. De snelheidsovertreding waarvoor het bedrijf aangeboden heeft de boete te zullen betalen valt onder de Wet Administratiefrechtelijke handhaving verkeersvoorschriften (Wet Mulder). Uitlokking tot het plegen van een overtreding van de betreffende bepaling uit de Wet Mulder is op zichzelf een overtreding, aangezien het, ingevolge artikel 92 van het RVV, uitlokking van een strafbaar feit betreft. Ingevolge het eerste lid van artikel 2 van de Wet Mulder is vervolging hiervan echter niet mogelijk. Ik ga ervan uit dat het bedrijf deze actie uit publicitaire overwegingen heeft ondernomen. Gelet op hetgeen ik heb geantwoord op vraag 2 acht ik het aanbod van het bedrijf niet het geëigende middel ter bereiking van een publicitair doel. Ik zie vooralsnog geen aanleiding voor een (civielrechtelijke) aansprakelijkstelling. Niet geheel duidelijk is immers welke schade de Staat der Nederlanden zou kunnen claimen. Voorts is het causaal verband tussen de actie van het bedrijf en mogelijke schade voor de Staat moeilijk aan te tonen. Ik betreur dat het bedrijf gekozen heeft voor deze actie omdat (zoals eerder gesteld) niet valt uit te sluiten, dat de actie tot ongewenste effecten kan leiden. Indien uit signalen uit de praktijk van de verkeershandhaving mocht blijken dat ongewenste effecten van deze of soortgelijke acties daadwerkelijk optreden, zal ik mij beraden over te nemen stappen. Ik heb het College van procureurs-generaal in kennis gesteld van deze beantwoording onder het verzoek mij over de mogelijke gevolgen van deze actie te berichten indien daartoe aanleiding bestaat.	 Justitie
 KVR11065.xml	 2000	 CDA	 Vragen over de uitspraak van de Nationale Ombudsman die de termijn te lang vindt, waarbinnen adviezen over de medische toestand van asielzoekers worden uitgebracht.	 Klopt het dat de Nationale Ombudsman de termijn, waarbinnen adviezen over de medische toestand en behandeling van asielzoekers worden uitgebracht, onaanvaardbaar lang acht? Deelt u de mening van de Nationale Ombudsman dat er veel eerder extra artsen hadden moeten worden aangetrokken? Waarom is dit niet gebeurd? Wat is momenteel de termijn waarbinnen aanvragen om medische adviezen worden afgehandeld? Heeft de Immigratie- en Naturalisatiedienst (IND) de Ombudsman laten weten dat de bestaande achterstanden voor de zomer zullen zijn weggewerkt en dat daarna de afhandeltermijn maximaal drie maanden zal kunnen bedragen? Waarop is deze termijn van drie maanden gebaseerd? Klopt het dat de Nationale Ombudsman heeft aanbevolen om in een werkinstructie van de IND een maximumtermijn van drie maanden op te nemen? Gaat u aan deze aanbeveling gehoor geven? Kunt u een overzicht geven van de aantallen aanvragen van asielzoekers om verblijf op medische gronden in de afgelopen vijf jaren? In hoeveel gevallen in deze periode is advies aangevraagd bij het Bureau van de Medisch Adviseur van de IND? In hoeveel gevallen hebben de adviezen geleid tot het verlenen van een verblijfsvergunning? In hoeveel gevallen hebben betrokkenen na het verstrijken van de geldigheidsduur van de aan hen verleende verblijfsvergunningen Nederland daadwerkelijk verlaten en in hoeveel gevallen is hun uiteindelijk permanent verblijf toegestaan?	 Deze vragen hebben betrekking op het rapport van de Nationale Ombudsman van 20 december 1999. Op het moment dat de reactie op dit rapport gereed is, zal ik de Kamer een afschrift doen toekomen. Door de inzet van onder meer externe artsen en het aanstellen van meer eigen artsen is het Bureau Medische Advisering (BMA) bezig de achterstanden in te lopen. Op dit moment bedraagt de gemiddelde termijn voor het geven van een advies ongeveer acht maanden. Het BMA richt nu alle inspanningen op het terugdringen van die termijn en streeft er naar om in de zomer van dit jaar de gemiddelde termijn terug te brengen naar drie maanden. Het gevraagde overzicht kan niet worden gegeven omdat daaraan een registratie van gegevens ten grondslag moet liggen die niet in de administratie van de Immigratie- en Naturalisatiedienst (IND) is opgenomen. Aanvragen om een vergunning tot verblijf voor het doel «medische behandeling» betreffen niet alleen asielzoekers, maar ook reguliere vreemdelingen. Daarnaast is het mogelijk dat in een asielzaak wel medische aspecten een rol spelen, zonder dat daarvoor een aparte aanvraag is ingediend. Tot aan de invoering van de Leemtewet (1 juli 1998) is naast de aanvraag om toelating als vluchteling (model f) ook altijd een aanvraag om toelating op grond van klemmende redenen van humanitaire aard ingediend (model a). Op grond van dit model a is de beoordeling van de medische aspecten geschied. Dat werd niet apart geregistreerd. Na 1 juli 1998 is alleen de aanvraag op grond van het model f nog mogelijk; de humanitaire omstandigheden worden dan ambtshalve meegewogen. Blijkt een gestelde medische aandoening een relatie te hebben met het asielrelaas, dan kan de beoordeling onder de ambtshalve toets vallen. Dit is zeker niet altijd het geval: in dergelijke gevallen zal een aparte aanvraag moeten worden gedaan. Een zuiverder beeld omtrent de omvang van de problematiek is te verkrijgen door te kijken naar het aantal gevallen waarin advies is gevraagd aan het Bureau van de Medisch Adviseur. Tot drie jaar terug zijn daarvan cijfers bekend; er is evenwel geen splitsing aangebracht in asiel of regulier. In 1997: 1837 In 1998: 3904 In 1999: 3045 De gegevens van het Bureau van de Medisch Adviseur geven geen inzicht in de aantallen voor de vreemdeling positieve adviezen en de aantallen negatieve adviezen. Daarbij is mede van belang het gegeven dat een positief advies niet automatisch leidt tot de verlening van een vergunning tot verblijf, aangezien niet elke vreemdeling voldoet aan de overige voorwaarden voor verblijfsaanvaarding. In het vreemdelingenbeleid wordt bezien of een vreemdeling in aanmerking komt voor verblijf voor medische behandeling indien Nederland voor de behandeling het meest aangewezen land is, de vreemdeling beschikt over voldoende middelen van bestaan, de vreemdeling beschikt over een ziektekostenverzekering en een paspoort en de vreemdeling geen gevaar vormt voor de openbare orde. Van deze vereisten wordt alleen afgeweken indien er sprake is van een (permanente) medische noodsituatie, en daarvan is niet in alle gevallen sprake.	 Justitie
 KVR11066.xml	 2000	 SP	 Vragen naar aanleiding van het bericht in de Telegraaf van 21 januari 2000 ''Junks en vandalen krijgen de ruimte in de tram''.	 Kent u het bericht: «Junks en vandalen krijgen de ruimte in tram»? Is het waar dat het achter in conducteurloze trams in Amsterdam vaak zo vies is dat passagiers er liever niet gaan zitten? Bent u van mening dat het verwijderen van stoelen uit trams een goede oplossing is om overlast te voorkomen? Zal het creëren van een speciale ruimte voor junks en vandalen in trams naar uw mening op den duur leiden tot meer of tot minder vandalisme? Acht u het gevaar van verloedering in trams reëel? Wilt u dit toelichten? Is naar uw mening het aanstellen van conducteurs op de tram niet een veel effectiever middel om vandalisme in trams te voorkomen? Wilt u dit toelichten? De Telegraaf, 21 januari 2000	 Ja, daar heb ik kennis van genomen. Evenals het bericht in de Trouw van 25 januari 2000. In de trams van het type 11/12G scholen naar ik heb vernomen geregeld groepen verslaafden en/of scholieren samen op het achterbalkon. De zitplaatsen achterin dit type trams zijn niet goed zichtbaar voor de bestuurder en het is fysiek onmogelijk om achterin deze tram een vaste plaats voor conducteurs te maken, door het gesloten achterbalkon (achterste deuren zitten op 1/5 van de achterkant van de tram) en de lage vloer. Daarom is er maar beperkt toezicht mogelijk op dit gedeelte en is het mogelijk om in anonimiteit zittingen te bevuilen, te roken e.d. Hierdoor voldoen de zitplaatsen op het achterbalkon van dit type trams niet aan de kwaliteit zoals het GVBA die voor ogen heeft. De verantwoordelijkheid van deze maatregel ligt bij de gemeente A’dam en het GVBA. Ik kan mij hun afweging goed voorstellen voor wat betreft het type 11/12G trams. Het gaat overigens om ca. 40 trams, die rijden op de lijnen 1 en 16. Het zijn relatief nieuwe trams, die nog wel een tijdje mee kunnen gaan. Er is naar mij is verzekerd geen sprake van het creëren van een speciale ruimte voor junks en vandalen. Door vier stoelen van het achterbalkon te verwijderen, wordt beoogd juist het samenscholen van junks en vandalen op de genoemde type trams te voorkomen. Gedurende zes maanden is deze maatregel getest. Na afloop is door het GVBA geconcludeerd dat het achterbalkon van deze tram er veel beter uitziet en gaat het ongewenste samenscholing tegen. Het aanstellen van conducteurs wordt door het GVBA (als eerst verantwoordelijke in dezen), gezien als een effectief middel om vandalisme te bestrijden. Sinds 1995 wordt er bij het GVBA naar gestreefd om zoveel mogelijk vaste conducteurs op de tram te krijgen. Daarbij vooral puttend uit het arbeidsreservoir van de voormalige Melkert-regeling nu Instroom/Doorstroom-regeling genoemd. Dat levert in toenemende mate problemen op en dus probeert het GVBA om daarnaast meer reguliere functies te creëren. Bij de begrotingsbehandeling in december en november 1999, heb ik reeds toegezegd daaraan een structurele bijdrage te willen leveren van 10 mln. per jaar ten gunste van het toezicht op het tramvervoer in A’dam, R’dam en Den Haag. Hierover zal ik u binnenkort nader berichten. Op dit moment beschik ik niet over adequate gegevens om een scherp oordeel te vellen over de relatieve effectiviteit van verschillende maatregelen ter structurele bestrijding van vandalisme of agressie in het openbaar vervoer. Dat wil ik het komend jaar samen met de vervoerbedrijven gaan onderzoeken als onderdeel van een breed vergelijkend onderzoek naar de sociale veiligheid in het OV.	 Verkeer en Waterstaat
 KVR11067.xml	 2000	 CDA	 Vragen naar aanleiding van het antwoord op eerdere kamervragen, Aanh. Hand. II, 1999-2000, nr. 228. De vragen betreffen de bergingsregeling die gesloten is tussen het ministerie van Verkeer en Waterstaat, het Verbond van Verzekeraars en de Stichting Incident Management, over o.a. de oprichting en exploitatie van het Centraal Meldpunt Incident Management (CMI).	 Is er ten behoeve van het Incidentmanagement bij personenauto’s (de zgn. bergingsregeling) een overeenkomst afgesloten tussen het ministerie van Verkeer en Waterstaat, het Verbond van Verzekeraars en de Stichting Incident Management, over o.a. de oprichting en exploitatie (incl. prijsafspraken) van het Centraal Meldpunt Incident Management (CMI) zonder dat de bergers zelf daarbij betrokken zijn geweest? Zo ja, waarom is deze regeling niet aan de Tweede Kamer voorgelegd en waarom doet u het in de antwoorden op de eerder gestelde vragen voorkomen alsof de invulling van de nieuwe bergingsregeling alleen de verantwoordelijkheid is van de betrokken partijen, te weten de bergingsbedrijven en het CMI? Kunt u een meer precieze omschrijving geven van de verantwoordelijkheden en bemoeienis van het Rijk? Welke wegen vallen onder de werkingssfeer van de regeling (alleen A-wegen of ook het onderliggende wegennet)? Welke alarmcentrales vallen onder de Stichting? Mag de Stichting met haar meldingen aan de niet aangesloten alarmcentrales – en de daaraan gelieerde bergingsbedrijven – voorbijgaan? Wordt hiermee niet de indruk gewekt dat de Stichting Incident Management over alle zgn. eerste bergingen uitsluitend bevoegdheid heeft, terwijl dit in feite niet zo is? Hoe staat het thans met de aanbestedingen? Is een indicatie te geven van het aantal bezwaren dat hiertegen is aangetekend? Hoe wordt met deze bezwaren omgegaan? Is het waar dat de beroepscommissie geen hoorzittingen heeft gehouden? Hoe is de beroepscommissie samengesteld? Antwoord van 4 november 2000 Aanhangsel Handelingen nr. 228, Vergaderjaar 1999–2000	 Ja, er bestaat een «Overeenkomst inzake incident management bij personenauto’s» tussen mijn ministerie, het Verbond van Verzekeraars en de Stichting Incident Management Nederland. Deze bevat kwaliteitseisen (gelijk aan die welke de Vereniging van Bergingsspecialisten aan haar leden stelt) en een regeling voor het afdekken van de financiële risico’s verbonden aan het wegslepen van niet-verzekerde auto’s. Deze overeenkomst is een implementatie van het besluit «Beleidsregels incident management Rijkswaterstaat». Dit besluit heeft de gebruikelijke inspraakprocedures doorlopen (inspraakpunt Verkeer en Waterstaat). Bij de totstandkoming zijn vele partijen betrokken geweest, inclusief de bergingsbedrijven. De invoering van incident management op het HWN is al jaren onderdeel van het beleid van mijn ministerie en als zodanig aan de Tweede Kamer voorgelegd tijdens de jaarlijkse behandeling van het Meerjarenprogramma Infrastructuur en Transport. De regelingen op het gebied van incidentmanagement zijn door mij vastgelegd in het besluit «Beleidsregels incident management Rijkswaterstaat» en gepubliceerd in Staatscourant 89, de dato 11 mei 1999. De uitwerking van de beleidsregels voor wat betreft artikel 3 is vastgelegd in de «Overeenkomst inzake Incident Management bij personenauto’s» tussen het Ministerie van Verkeer en Waterstaat Directoraat-generaal Rijkswaterstaat, Verbond van Verzekeraars en Stichting Incident Management Nederland. Hoe de verzekeraars en alarmcentrales bij deze overeenkomst aan hun verplichtingen voldoen is in beginsel hun zaak. Dit geldt ook voor de vraag met welke bergingsspecialisten en tegen welke vergoeding zij bergingen laten verrichten; dat betreft hun bedrijfsvoering, net als de vraag van wie en tegen welke prijs zij een kantoorpand huren, of van wie en tegen welke prijs zij een computersysteem laten opzetten. Natuurlijk zijn de verzekeraars en alarmcentrales verplicht zich bij die uitvoering te houden aan de vigerende wetgeving, zoals de Mededingingswet. In dat kader hebben zij op 30 maart 1999 de goedkeuring van de Nederlandse Mededingingsautoriteit gekregen voor hun «Bergingsregeling Incident Management». Aan deze goedkeuring heeft de Mededingingsautoriteit op 7 december 1999 een rapportageplicht verbonden (NMa-zaak 269). De «Bergingsregeling Incident Management» geldt voor het gehele wegennet. NB De «Beleidsregels incident management Rijkswaterstaat» gelden alleen voor de Rijkswegen. Bij de Stichting Incident Management Nederland zijn aangesloten: Coöperatieve Omnicare Reishulp U.A. Dutch International Mobility Assistance B.V. Elvia Assistance B.V. EuroCross International Holding B.V. Schade alarmcentrale «S.A.S» B.V. Nederlandse Hulpverleningsorganisatie-SOS Onderlinge Verzekering Maatschappij ZLM U.A. VHD Facilitair B.V. Voor het overige verwijs in naar mijn antwoord op het tweede deel van vraag 2. Onder verwijzing naar mijn antwoord op het tweede deel van vraag 2 en eerdere kamervragen over dit onderwerp, beschouw ik eventuele conflicten omtrent de aanbestedingsprocedure als in wezen civiele geschillen, die tot de bevoegdheden van de burgerlijke rechter behoren. Ik heb daarom geen informatie over het vóórkomen van of de aantallen geschillen. Ik verwijs u voor deze vragen naar de Stichting Incident Management. De beroepscommissie heeft geen hoorzittingen gehouden en heeft uit drie leden bestaan. Eén namens de Vereniging van Bergingsspecialisten, één namens de Stichting Incident Management Nederland en een onafhankelijk voorzitter.	 Verkeer en Waterstaat
 KVR11068.xml	 2000	 CDA	 Vragen naar aanleiding van het artikel in VNG-Magazine van 14 januari 2000, over een (proef)project met jeugdagenten in Drenthe.	 Heeft u kennis genomen van het artikel «Eigenlijk zouden we nóg meer de straat op moeten»? Heeft de regiopolitie Drenthe extra geld gekregen voor een (proef)- project met jeugdagenten? Kunt u hierop een toelichting geven? Kunt u zich voorstellen dat vragensteller hier zeer enthousiast over is, gezien zijn meermalen uitgesproken voorkeur voor herkenbare specialismen jeugdpolitie? In welke regio’s is er reeds sprake van een apart specialisme jeugdpolitie? Heeft dit extra geld iets te maken met het in het artikel genoemde feit dat er in Drenthe geen steden zijn die onder het grote stedenbeleid vallen? Kunt u ingaan op de contacten c.q. uitwisseling van (risico-)gegevens tussen de jeugdagenten, scholen, Kinderbescherming, het OM, het bureau HALT en de Drentse instantie jeugdzorg de Toegang, waarvan in genoemd artikel gewag wordt gemaakt? Lopen deze instanties ook tegen juridische belemmeringen aan? Zo ja, welke? Ziet u dit (proef)project als opmaat voor generieke herinvoering van het specialisme jeugdpolitie? Kunt u voor de zomer een uitgebreide tussenrapportage over het project aanleveren, zodat brede invoering van het project kan worden afgewogen? VNG-Magazine, 14 januari 2000	 	 Binnenlandse Zaken en Koninkrijksrelaties Grote Steden- en Integratiebeleid Justitie
 KVR11069.xml	 2000	 SP	 Vragen om toelichting wat de overheid wil doen aan de problemen met legalisatie in een aantal landen naar aanleiding van een artikel in de Volkskrant van 11 januari 2000.	 Heeft u kennis genomen van het artikel «controle van papieren in probleemlanden werkt niet»? Worden die problemen met legalisatie niet primair veroorzaakt door het feit dat bepaalde landen een gebrekkig functionerende bevolkingsadministratie hebben c.q. in het verleden geen bevolkingsadministratie kenden tengevolge waarvan de gevraagde documenten niet te verkrijgen zijn? Acht u de eisen die de Nederlandse overheid stelt met betrekking tot de echtheid van documenten uit bepaalde probleemlanden gezien het bovenstaande niet ireëel? Kunt u de werkmethodes van ambassades in probleemlanden toelichten? Wat is uw visie op de thans bestaande praktijk waarbij gebruik wordt gemaakt van «veldonderzoekers» hetgeen blijkbaar leidt tot willekeur en corruptie? Kunt u aangeven hoeveel legalisatieverzoeken thans in behandeling zijn? Op welke landen hebben deze verzoeken betrekking? Wat is de gemiddelde looptijd per dossier? Acht u de bestaande situatie niet ongewenst gezien het belang van betrokkenen, die naar een verblijf bij een partner verlangen en zich in veel gevallen jarenlang hierin belemmerd zien? Wat voor maatregelen stelt u voor om dit probleem op te lossen? De Volkskrant, 11 januari 2000	 Ja. De documenten waarom het gaat zijn afkomstig uit de registers van de burgerlijke stand. Volledigheidshalve zij vermeld dat de bevolkingsadministratie – zijnde de administratie houdende gegevens over de inwoners van een gemeente – hierin geen rol speelt. Zij bestaat ook niet in de aangewezen probleemlanden Ghana, Nigeria, India, Pakistan en de Dominicaanse Republiek. Het systeem van de burgerlijke stand is in de voormelde landen betrekkelijk kort geleden ingevoerd. Dat betekent dat het systeem niet volledig is en gebrekkig functioneert in vergelijking tot het systeem van de burgerlijke stand in Nederland. Overigens is het wel mogelijk om akten van de burgerlijke stand te verkrijgen, zoals bijvoorbeeld een (vervangend) geboortebewijs. Er zijn twee hoofdredenen voor een feitenonderzoek door de Nederlandse overheid. De eerste reden vormt het rechtssysteem in vier van de vijf landen (Ghana, Nigeria, Pakistan en India) dat is gebaseerd op het Angelsaksisch recht. Dit betekent dat alles wordt geregistreerd aan de hand van eigen verklaringen. Er wordt uitgegaan van de juistheid van de eigen verklaring totdat de onjuistheid is aangetoond. Voorts bestaat de mogelijkheid tot het doen van tardieve aangifte. In de vijf probleemlanden bestaat in het dagelijks leven niet steeds de noodzaak om over bepaalde akten, zoals een geboorteakte te beschikken. Daarom worden de meeste aangiften niet gedaan binnen de daarvoor (naar lokaal recht) gestelde termijnen, omdat daarvoor de noodzaak niet bestaat (tardieve aangifte). Pas wanneer betrokkene een document nodig heeft, zal een rechtsfeit worden aangegeven. De mogelijkheid tot het doen van tardieve aangifte maakt het in de praktijk ook mogelijk dat meerdere malen aangifte wordt gedaan van eenzelfde rechtsfeit. Door het ontbreken van een goed zoeksysteem is controle ter voorkoming van dubbele registraties praktisch niet mogelijk. Nee. De maatregel tot inhoudelijke verificatie van documenten uit probleemlanden is genomen toen duidelijk werd dat een groot deel van deze documenten vals, vervalst of inhoudelijk onjuist was, hetgeen een serieus probleem is voor de waarborg dat slechts juiste gegevens in de registers van de burgerlijke stand, de gemeentelijke basisadministratie en in de bestanden van de vreemdelingendiensten in Nederland worden opgenomen. Op basis van onjuiste gegevens kunnen immers bijvoorbeeld ten onrechte huwelijken worden voltrokken, kan ten onrechte de Nederlandse nationaliteit of kinderbijslag worden verkregen of kan ten onrechte gezinshereniging plaatsvinden. Thans zijn het niet zozeer valse of vervalste documenten die voor legalisatie worden geweigerd, maar documenten waarbij gerede twijfel bestaat omtrent de juistheid van de inhoud. Het adviesbureau Andersson Elffers Felix (AEF) heeft in 1998 de aanwijzing van de vijf probleemlanden geëvalueerd. Bij brief van 18 december 1998 is het rapport door mij naar de Voorzitter van de Vaste Commissie voor Buitenlandse Zaken van de Tweede Kamer gezonden. AEF onderschrijft de keuze voor de vijf landen die als probleemland zijn aangewezen op het gebied van het schriftelijk bewijs. Op basis van cijfermateriaal constateert AEF dat de maatregel effectief is gebleken. Bovendien wordt nog eens benadrukt dat het ontbreken van een goed zoeksysteem en de onvolledigheid van de burgerlijke stand in de probleemlanden een objectieve beoordeling van de inhoud van een document soms belemmeren. Beoordeling door onderzoek ter plaatse is daarom noodzakelijk. Voldoende kennis van de gewoonten en gebruiken in het betreffende land is een essentiële voorwaarde voor een goede beoordeling van de inhoud van het document. Voor het verrichten van het verificatieonderzoek in de probleemlanden worden veelal lokale vertrouwenspersonen ingeschakeld. Zij hebben veldwerkers in dienst. Er worden zware eisen gesteld aan de selectie van vertrouwenspersonen. De betrouwbaarheid, integriteit, objectiviteit en deskundigheid van dergelijke personen moeten zijn gewaarborgd. Op gezette tijden wordt het werk van een vertrouwenspersoon door een andere vertrouwenspersoon gecontroleerd op zorgvuldigheid en juistheid. De vertrouwenspersoon dient de Nederlandse vertegenwoordiging in zijn verificatierapport inzicht te geven in zijn methoden van onderzoek en de onderzochte bronnen. Op basis van het verificatierapport maakt de ambassade een afweging waarbij de positieve en negatieve bevindingen, alsmede de waarde en het gewicht van het onderzoeksmateriaal worden meegenomen. Eerst daarna wordt een beslissing op de legalisatieaanvraag genomen. In verband met de bescherming van bronnen, methoden en technieken wordt het verificatierapport niet aan de aanvrager verstrekt. Bij een eventuele beroepsprocedure kan de bestuursrechter inzage krijgen in het rapport en beoordelen of het onderzoek zorgvuldig is uitgevoerd en of de beslissing op juiste gronden werd genomen. Hierbij merk ik op dat de door de ambassades gevolgde procedures voor het verifiëren van documenten en het beoordelen van een legalisatieaanvraag door voortschrijdend inzicht en op grond van de aanbevelingen die door AEF zijn gedaan, in de loop der jaren zijn verbeterd. Ondanks de zorgvuldige selectie van de vertrouwenspersonen, zoals hierboven uiteengezet, bereiken mij zo soms enkele klachten over corruptie. Deze klachten worden uiterst serieus genomen en, zo dat enigszins mogelijk is, zorgvuldig onderzocht. In de afgelopen jaren zijn reeds de nodige maatregelen genomen ter verbetering van de controlemogelijkheden van de vertrouwenspersonen. Zo werden bijvoorbeeld arbeidsrelaties omgezet naar een meer flexibel systeem, zoals het laten werken op consultancy-basis. Het aantal legalisatieverzoeken dat in 1999 op de posten in de probleemlanden werd ingediend, ligt op ongeveer 5000. De beslistermijn op een legalisatieaanvraag in de probleemlanden verschilt per land. Zowel geografische, logistieke als culturele factoren zijn hierop van invloed. In Ghana, Nigeria en Pakistan ligt de gemiddelde doorlooptijd sinds kort op 8 weken. In India op 2 à 3 maanden en in de Dominicaanse Republiek op een maand. Indien betrokkene bezwaar aantekent tegen de beslissing tot weigering van legalisatie van zijn document(en), duurt de gehele procedure uiteraard langer. Afgelopen jaar was sprake van 1300 bezwaarschriften. Inmiddels zijn de nodige maatregelen op met name het personeelsgebied getroffen om de duur van de behandeling van de bezwaarschriften te verkorten en de achterstanden in de afhandeling van bezwaar weg te werken. Gedurende 1999 is getracht de instroom van bezwaarschriften zoveel mogelijk bij te houden. Voorts zijn eind 1999 acht juristen ingezet om de achterstanden van vóór 1999 weg te werken. Daarbij is gekozen voor het systeem dat de meest recent ingediende bezwaarschriften het eerst worden behandeld. De maatregel tot verplichte verificatie in de probleemlanden is genomen ter bestrijding van documentfraude. De in beginsel aanwezige twijfel ten aanzien van de inhoudelijke juistheid van het document, die de aanleiding heeft gevormd tot de maatregel waarbij de vijf landen in kwestie als probleemland zijn aangewezen, dient door de aanvrager te worden weggenomen. Het is aan hem om zoveel mogelijk informatie te verstrekken ter bevestiging van de gegevens in de voor legalisatie ingediende documenten. Voorbeelden van ondersteunende documenten staan in het aanvraagformulier dat door de Nederlandse vertegenwoordiging wordt verstrekt. Als de aanvrager alle relevante gegevens heeft verstrekt, zal het verificatieonderzoek in de regel snel kunnen worden voltooid en als daaruit blijkt dat de gegevens juist zijn, vindt de legalisatie uiteraard plaats en dat is zeker geen uitzondering. Indien de inhoud van de documenten onjuist is, wordt de legalisatie geweigerd. De aanvrager kan dan gebruik maken van de bezwaar- en beroepsmogelijkheden die de Nederlandse wet hem biedt. Met name de beroepsprocedures kunnen geruime tijd in beslag nemen. Voorts merk ik op dat tijdens het Algemeen overleg van de Vaste Kamercommissies voor Buitenlandse Zaken en Justitie, 21 april 1999 het gevoerde beleid op hoofdpunten door bijna alle fracties in de Kamer werd ondersteund, waarbij zelfs een aantal fracties aandrong op uitbreiding van het aantal probleemlanden (Kamerstukken 19 637, 26 106 en 26 276).	 Buitenlandse Zaken
 KVR1107.xml	 1995	 CDA	 Betreft vragen naar aanleiding van een Amerikaans rapport over mensenrechtenschendingen in Turkije.	 Kent u de rapporten van Amnesty International «a Policy of Denial» en van het Amerikaanse State Department? Hoe beoordeelt u de in deze rapporten aangedragen gegevens die wijzen op frequente en systematische mensenrechtenschendingen? Hoe verhoudt zich de informatie uit deze rapporten tot die in het ambsbericht van uw ministerie, 12 januari 1995, waarin aan bepaalde schendingen van mensenrechten helemaal geen aandacht wordt besteed? Ziet u mogelijkheden in OVSE-kader de druk op de Turkse regering te vergroten, bv. door aan te dringen op verdere toepassing van procedures zoals voorzien in het Moskou-mechanisme?	 Beide genoemde rapporten zijn mij bekend. Ik deel de bezorgdheid die in deze rapporten wordt uitgesproken. De autoriteiten in Ankara zijn op grond van vele demarches, die door Nederland (ook nog recentelijk) zijn ondernomen, geheel en al bekend met de zorg, die hier te lande bestaat ten aanzien van de mensenrechtensituatie in Turkije. Het betrokken ambtsbericht bedoelt niet een weergave te zijn van de mensenrechtensituatie in Turkije. Het bevat slechts aanvullende gegevens betreffende een aantal onderwerpen die relevant zijn voor de behandeling van asielaanvragen van uit Turkije afkomstige personen, i.h.b. Koerden. Zowel in 1994 alsook dit jaar heeft bij een aantal OVSE-lidstaten het voornemen bestaan het zgn. Moskou-mechanisme tegenover Turkije in te schakelen. Bij nader onderzoek is echter gebleken dat er daarvoor onvoldoende draagvlak binnen de OVSE bestond.	 Buitenlandse Zaken
 KVR11071.xml	 2000	 PvdA	 Vragen over het stopzetten van het project van de Stichting Mala Sirena, dat zich richt op traumaverwerking van slachtoffers uit Srebrenica.	 Welke beweegredenen heeft u voor het stopzetten van het project van de Stichting Mala Sirena in Tuzla? Heeft de stichting Mala Sirena voldoende tijd gekregen om haar activiteiten af te ronden en over te dragen aan lokaal bestuur en te integreren in regionale hulpverlening? Hoe beoordeelt u de resultaten tot nog toe van de werkzaamheden van de Stichting Mala Sirena? Vinden er momenteel andere, vergelijkbare projecten plaats in Bosnië die zich richten op traumaverwerking van slachtoffers uit Srebrenica?	 Bosnië verkeert thans in een fase van wederopbouw. Het Nederlandse humanitaire hulpprogramma in Bosnië wordt dan ook stelselmatig afgebouwd. Het probleem van psychologische oorlogstrauma’s onder Bosniërs is dermate structureel dat deze problemen niet door het ontplooien van relatief kortdurende, kleinschalige humanitaire hulpactiviteiten kunnen worden opgelost. De belangen van de psychologisch getraumatiseerden in de Bosnische samenleving zijn het beste gediend met structurele (geestelijke) gezondheidszorgvoorzieningen. De Bosnische overheid heeft de verantwoordelijkheid hiervoor genomen, onder meer door de oprichting van zogenaamde «Community Based Rehabilitation Centres» (CBR’s), die verantwoordelijk zijn voor geestelijke gezondheidszorg (inclusief oorlogstrauma’s) in de gemeenschap. Ik acht het van groot belang dat de Bosnische overheid de kans krijgt om zijn eigen beleid te ontwikkelen en uit te voeren. Dit betekent dat de verantwoordelijkheid voor psycho-sociale zorg niet door andere organisaties moet worden overgenomen door het bieden van parallelle voorzieningen zonder betrokkenheid van de Bosnische overheid. In dat kader heb ik besloten dat projecten op het terrein van de psychosociale gezondheidszorg alleen dan kunnen worden gefinancierd wanneer een overdracht naar en een inbedding in lokale structuren is voorzien. Mala Sirena voert op dit moment twee projecten uit in Tuzla met Nederlandse financiering. Het Gezinsproject Tuzla betreft psychosociale hulpverlening aan weeskinderen uit Srebrenica die thans wonen bij familie. Het huidige subsidietijdvak loopt t/m maart 2000. Ik heb Mala Sirena voor wat betreft het gezinsproject aangegeven in principe bereid te zijn om een vervolgsubsidie te verstrekken voor een periode waarin gewerkt kan worden aan het duurzaam inbedden van de activiteiten in lokale structuren. Financiering van dit project is derhalve niet stopgezet. Het kinderopvangproject in Tuzla financier ik t/m september 2000. Bij goedkeuring van deze subsidie in oktober 1999 heb ik aangegeven in verband met de noodzaak tot inbedding in lokale structuren in principe niet meer bereid te zijn vervolgaanvragen in overweging te nemen. In de huidige projectfase dient derhalve te worden gewerkt aan overdracht c.q. afbouw van dit project. Daarbij zij aangetekend dat ik een periode van een jaar ruim voldoende acht voor de overdracht c.q. afbouw van een project met een relatief bescheiden omvang als het kinderopvangproject. Op basis van de door Mala Sirena ingediende rapportages lijken de resultaten van de behandeling van de kinderen positief. Meting van de resultaten van psychosociale hulp is echter bijzonder moeilijk. Hoewel Mala Sirena in zijn projectplannen heeft aangegeven te streven naar het scheppen van een duurzame structuur voor dit project, blijkt uit de periodiek ingediende voortgangsrapportages niet dat hiermee daadwerkelijk voortgang wordt gemaakt. Een concrete en uitvoerbare exitstrategie ontbreekt, ondanks mijn verzoeken om hieraan expliciet aandacht te besteden. Ja. Nederland ondersteunt de volgende activiteiten op dit terrein: – Vive Zene, een therapiecentrum voor getraumatiseerde vrouwen en kinderen uit Srebrenica, in Tuzla. – «Mental Health Programme» van Healthnet International in Sarajevo en centraal Bosnië. Dit programma is niet exclusief gericht op slachtoffers van Srebrenica. – Creativiteitstherapieproject van World Vision voor (licht) getraumatiseerde schoolkinderen. – Trainingsactiviteiten van Admira t.b.v. op vrouwen gerichte organisaties in geheel vml. Joegoslavië, waaronder Tuzla en Sarajevo, waar veel ontheemden uit Srebrenica wonen. Deze organisaties zijn op de hoogte van mijn beleid dat gericht is op duurzame hulpverlening, en streven actief naar inbedding van hun activiteiten in lokale structuren.	 Ontwikkelingssamenwerking
 KVR11072.xml	 2000	 VVD	 ''Organisatoren van grote publieksevenementen moeten er rekening mee houden dat ze in de toekomst moeten betalen voor de inzet van de brandweer''. Vragen naar aanleiding van deze uitspraak van brandweercommandant, de heer Brons, in de Haagsche Courant, 5 januari 2000.	 Heeft u kennisgenomen van de uitspraken van de Haagse brandweercommandant, de heer Brons, in het artikel «Brandweer betalen bij evenementen»? Is er Rijksregelgeving die gemeenten verbiedt om brandweerkosten door te berekenen? Zo ja, welke? Zo nee, is dit een autonome bevoegdheid voor gemeenten? Wat is u mening over het doorberekenen van brandweerkosten bij grootschalige evenementen? Bent u van mening dat het doorberekenen van brandweerkosten bij grootschalige evenementen zoals de Unox Nieuwjaarsduik, waarbij het commerciële belang overheerst, wel is toegestaan? In hoeverre wordt bij de toekenning van gelden voor de brandweer door het Rijk met derde geldstromen rekening gehouden bij dergelijke grootschalige (commerciële) evenementen? Haagsche Courant, 5 januari 2000	 Ja. Een eventuele doorberekening van brandweerkosten heeft een rechtstreekse relatie met de wettelijke taak van de brandweer, als neergelegd in de Brandweerwet 1985. Deze wettelijke taak luidt: – het voorkomen, beperken en bestrijden van brand, het beperken van brandgevaar, het voorkomen en beperken van ongevallen bij brand en al hetgeen daarmee verband houdt; en – het beperken en bestrijden van gevaar voor mens en dier bij ongevallen anders dan bij brand. De Brandweerwet 1985 biedt geen basis voor het doorberekenen van de kosten voor de uitvoering van de genoemde publiekrechtelijke taken. De wetgever heeft beoogd te regelen dat indien de brandweer optreedt in het kader van de wettelijk opgedragen taak, de kosten voor dat optreden niet worden verhaald op derden. Een en ander gaat uit van de premisse dat de publieke taakuitvoering op het terrein van de openbare veiligheid door de brandweer, die daarop het monopolie heeft, in principe wordt bekostigd uit de algemene middelen. De burger moet er op kunnen vertrouwen dat de inzet van de brandweer binnen het kader van de wet niet afhankelijk wordt van private geldstromen. Op basis van de jurisprudentie kan worden geconcludeerd dat de rechter hetzelfde uitgangspunt hanteert. De rechter legt echter de wettelijke taakopdracht van de brandweer zeer ruim uit. Deze ruime uitleg brengt met zich dat een kritische beschouwing door de wetgever van de grensafbakening tussen wettelijke en maatschappelijke taakuitvoering op zijn plaats is. In de praktijk zoeken gemeenten mogelijkheden om kosten van maatschappelijke taakuitvoering door de brandweer, te denken valt aan het verwijderen van olie op wegen, het leegpompen van ondergelopen kelders etc., zonder dat daarbij sprake is van direct gevaar voor mens en dier, in rekening te brengen. De kaders hiervoor zijn vastgelegd in de Aanwijzing voor de rijksdienst «Verrichten van marktactiviteiten door de rijksdienst». Over de grensafbakening tussen wettelijke en maatschappelijke taakuitvoering van de brandweer is recentelijk overleg gestart met onder andere de Vereniging van Nederlandse Gemeenten. Conform het antwoord op vraag 2 is de doorberekening van brandweerkosten slechts mogelijk in geval van het uitoefenen van niet-wettelijke (maatschappelijke) taken. De rol van de brandweer bij grootschalige evenementen – al dan niet met commerciële belangen – is gericht op het voorkomen en beperken óf het daadwerkelijk bestrijden van calamiteiten. Dit betreft een wettelijke taakuitoefening die niet voor verrekening in aanmerking komt.	 Binnenlandse Zaken en Koninkrijksrelaties
 KVR11073.xml	 2000	 D66	 Vragen naar aanleiding van het artikel in de Volkskrant van 2 februari 2000 over het heroverwegen van de aankoop van de Europese antitankraket Trigat, waardoor de Nederlandse defensie-industrie een fors bedrag misloopt.	 Klopt het bericht dat de aankoop van de Europese antitankraket Trigat wordt heroverwogen? Dreigt als gevolg van deze heroverweging de Nederlandse defensie-industrie orders mis te lopen tot een bedrag van 200 miljoen? Op welke termijn wordt het besluit om met de Trigat te stoppen definitief? Hoe en wanneer wordt de Kamer hierover geïnformeerd? Nederland heeft al 70 miljoen in dit project geïnvesteerd? Betekenen de heroverweging en het eventuele besluit om af te zien van de aankoop van de Trigat dat Nederland dit geld kwijt is? Hoe is de afstemming tussen de verschillende krijgsmachtonderdelen over de aanschaf van wapensystemen en antitankraketten in het bijzonder geregeld? Kunt u deze vragen beantwoorden voor de behandeling van de defensienota op maandag 14 februari a.s? Volkskrant, 2 februari 2000	 Het project «MRAT/Antitank geleid wapen» bevindt zich in de verwervingsvoorbereidingsfase van het Defensie Materieelkeuze Proces (DMP). Met de brief van 2 mei 1997 (kamerstuk 25 000 X, nr. 77) is de Tweede Kamer gemeld dat het project langs twee sporen wordt voortgezet. Voor de lichte eenheden (Luchtmobiele brigade, verkenningseenheden en het Korps Mariniers) zal een keuze worden gemaakt tussen de Amerikaanse Javelin en de Israëlische Gill. Voor de overige eenheden (pantserinfanterie) maakt ook de in Europees verband ontwikkelde Trigat MR deel uit van de shortlist. De besluiten worden thans voorbereid. Heroverweging van deelneming aan de serieproductiefase van Trigat is inderdaad aan de orde, maar een definitief besluit, dat zal berusten op een zorgvuldige afweging van politieke, operationele, industriële, materiële en financiële aspecten, is er nog niet. Binnenkort zal ik mijn keuze in een D-brief aan de Tweede Kamer voorleggen en toelichten. Neen. De Nederlandse industrie zal hoe dan ook worden ingeschakeld bij de verwerving van een nieuw antitankwapen. Het hangt echter af van de uiteindelijke keuze voor het Europese, Amerikaanse of Israëlische alternatief welke bedrijven kunnen worden ingeschakeld en welke bijdrage zij kunnen leveren. In overeenstemming met het regeringsbeleid zal worden gezocht naar mogelijkheden om de Nederlandse industrie in te schakelen door middel van directe compensatie. Voor zover dit niet mogelijk is, zal naar indirecte compensatie worden gestreefd. Uitgangspunt is dat de totale omvang van de directe en indirecte compensatie gelijk is aan de totale omvang van de te plaatsen opdracht. De leverancier moet hierover met het ministerie van Economische Zaken afspraken maken. Uiteraard zal de D-brief ingaan op de industriële aspecten. De Nederlandse bijdrage aan de ontwikkeling van Trigat bedroeg ongeveer f 67 miljoen. De helft hiervan bestond uit de «entrance fee» die Nederland bij de toetreding tot het ontwikkelingsprogramma heeft betaald en uit bijdragen aan de management- en beproevingskosten. De andere helft, ongeveer f 33 miljoen, is als bijdrage aan werkpakketten reeds aan de Nederlandse industrie ten goede gekomen. Belangrijker dan de f 67 miljoen die inmiddels zijn uitgegeven, zijn de toekomstige uitgaven die verband houden met de productiekosten en de levensduurkosten van het alternatief of de alternatieven waarop uiteindelijk de keuze valt. Daarnaast zijn operationele overwegingen van groot belang. Ook hierop zal de D-brief uiteraard ingaan. Het Defensieplanningsproces en het DMP voorzien in de afstemming tussen krijgsmachtdelen van onder meer behoeften aan nieuw materieel. Als verschillende krijgsmachtdelen een vergelijkbare behoefte hebben, wordt één krijgsmachtdeel aangewezen om het proces in goede banen te leiden. In het onderhavige geval hebben zowel de Koninklijke landmacht als de Koninklijke marine behoefte aan antitankwapens, en is de Koninklijke landmacht aangewezen als «single service manager». Ja.	 Defensie (DEF)
 KVR11074.xml	 2000	 GroenLinks	 Vragen over arrestaties en verdwijningen van Tamils in Colombo en over het opschorten van uitzettingen van Tamils gezien de veiligheidssituatie te Sri Lanka.	 Is de veiligheidssituatie in Colombo verslechterd zoals het ministerie van Buitenlandse Zaken op 12 januari jl. heeft gesteld in een reisadvies ten aanzien van Sri Lanka? Is deze verslechtering, mede veroorzaakt door de recente bomaanslagen, aanleiding voor een actualisering van het ambtsbericht van 30 september 1999? Bent u bekend met de Urgent Action nr. 11/00 d.d. 18 januari van Amnesty International over de verdwijning van een Tamil, die zou zijn gearresteerd door het leger? Bent u eveneens bekend met de verdwijning op 28 december 1999 van Mr. Sinnathamby Nadarajah, een bekende Tamil-advocaat, bekend gemaakt door het Anti Harassment Committee in Colombo? Wat is uw reactie op deze verdwijningen? Wat zijn de gevolgen van de Srilankaanse Immigrants and Emigrants Act voor terugkerende Tamils die eerder illegaal zijn uitgereisd? Op welke bronnen baseert u informatie hierover? Wat vindt u van de stelling van Amnesty International in haar rapport van juni 1999 dat zelfs een korte periode van identiteitsonderzoek voor Tamils een groot risico op onmenselijke behandeling betekent? Is de staatssecretaris bekend met de zitting die op 17 januari jl. heeft plaatsgevonden bij de meervoudige kamer van de arrondissementsrechtbank te Den Haag in de zaak Manuel? Is hij bereid om, nu in deze zaak beoordeeld zal worden of Tamils bij terugkeer in Colombo gevaar lopen voor schending van artikel 3 EVRM, alle uitzettingen van Tamils op te schorten totdat de rechtbank uitspraak heeft gedaan? Zo neen, waarom niet? Bent u bereid deze vragen te beantwoorden vóór 9 februari?	 In het reisadvies is gesteld dat «de verwachting is dat de veiligheidssituatie in de hoofdstad eerder slechter dan beter zal worden». Naar aanleiding van de aanslagen in december 1999 en januari 2000 gaven de Srilankaanse autoriteiten aan over aanwijzingen te beschikken dat Colombo geïnfiltreerd zou zijn door zelfmoordcommando’s. Als gevolg hiervan zijn de veiligheidsmaatregelen rond militaire en politieke kopstukken verscherpt. De situatie is na het uitbrengen van het reisadvies evenwel niet verslechterd. Naar verwachting zal dit voorjaar een nieuw ambtsbericht worden uitgebracht. Ja, beide berichten zijn mij bekend. Berichten als deze bevestigen dat de situatie zorgelijk is en nauwlettend dient te worden gevolgd. Echter, niet is gebleken dat de gebieden die onder controle staan van het regeringsleger niet meer zouden kunnen dienen als verblijfplaats voor Tamils die de oorlog in het noorden en oosten van Sri Lanka ontvluchten. Zoals reeds gemeld in de ambtsberichten van 30 september 1999 en 15 december 1999 behoeft een terugkerende afgewezen asielzoeker doorgaans niet te vrezen te worden vervolgd wegens overtreding van de Immigrants and Emigrants Act. Bij terugkeer zou hij echter kunnen worden ondervraagd over de wijze waarop hij destijds is uitgereisd. Het is evenwel voor de Srilankaanse autoriteiten technisch niet mogelijk vast te stellen of iemand destijds illegaal is uitgereisd. Het kan voorkomen dat een Tamil ten behoeve van een identiteitsonderzoek wordt gearresteerd en verhoord. De meeste Tamils worden binnen 48 of 72 uur vrijgelaten. De Arrondissementsrechtbank ’s-Gravenhage heeft op 31 januari 2000 uitspraak gedaan in de zaak Manuel. De rechtbank is met mij van oordeel dat het amendement van 28 juli 1998 op de Immigrants and Emigrants Act op zich niet leidt tot een aanmerkelijk groter risico op een behandeling in strijd met artikel 3 van het (Europees) Verdrag tot bescherming van de rechten van de mens en de fundamentele vrijheden (EVRM), ook niet indien aannemelijk is dat de asielzoeker met een vals of vervalst paspoort Sri Lanka is uitgereisd. Ik zie dan ook geen aanleiding de verwijdering van Srilankaanse asielzoekers wier aanvraag om toelating als vluchteling na een zorgvuldige procedure is afgewezen op te schorten.	 Justitie
 KVR11075.xml	 2000	 PvdA	 Vragen naar aanleiding van het arrest van de Hoge Raad van 6 juli (Nederlandse Jurisprudentie 1999, nr. 740.) over een foutieve teruggave door de belastingsdienst van 3 miljoen gulden.	 Heeft u kennisgenomen van het arrest van de Hoge Raad van 6 juli vorig jaar inzake de gevolgen van de terugbetaling van een bedrag van 3 miljoen gulden teveel (omzet belasting) aan een particulier in 1991? Hoe kan een fout van een dergelijke omvang vóórkomen? Hoe komt het dat terugvordering van het onverschuldigd betaalde lang is uitgebleven, zelfs nadat in 1993 de vergissing door de inspectie was ontdekt? Welke maatregelen zijn genomen om herhaling te voorkomen? Acht u de interpretatie van het misdrijf verduistering als in het arrest door de Hoge Raad gegeven (die er op neer komt dat in geval van niet terugbetaling van een onverschuldigd betaald bedrag pas sprake is van strafbare verduistering wanneer vaststaat dat de betrokkene zichzelf in de onmogelijkheid heeft gesteld om terug te betalen) een wenselijke? Nederlandse Jurisprudentie 1999, nr. 740	 Ja. Hierbij merk ik op dat de tekst van vraag 1 de indruk wekt dat omzetbelasting is terugbetaald aan een particulier. Dit is feitelijk onjuist. In het arrest kan worden gelezen dat de terugbetaling is verricht aan een ondernemer. Dit gegeven acht ik van belang, omdat particulieren niet belastingplichtig zijn voor de omzetbelasting en dus in beginsel geen aangifte omzetbelasting kunnen indienen. De oorzaak van de fout is een vermoedelijk onjuist ingediende aangifte, waarop de komma voor de centen niet of nauwelijks zichtbaar was. Daarnaast is door een samenloop van omstandigheden (annulering van gemaakte afspraken en ziekte) het niet gelukt om voorafgaand aan de uitbetaling een nader onderzoek in te stellen. Dat sprake was van een fout is eerst eind 1993 ontdekt. Na ontdekking is onmiddellijk begonnen met een onderzoek. Na afronding van dit onderzoek in 1994 is direct gestart met de acties om het teveel uitbetaalde bedrag terug te vorderen. In 1991 werd de uitbetaling van verzoeken om teruggave met grote bedragen 6 weken opgeschort, in die 6 weken kon dan een onderzoek worden ingesteld. Om te voorkomen dat in een bijzonder geval het onderzoek niet tijdig kon plaatsvinden en echter toch uitbetaling plaatsvindt na 6 weken, is in 1992 dit systeem aangepast. Met ingang van 1992 is de hoogte van een te verlenen teruggaaf per ondernemer gemaximeerd. Indien een hoger bedrag wordt teruggevraagd kan uitbetaling alleen plaatsvinden nadat een geautoriseerd persoon toestemming heeft gegeven. Dit betekent in de praktijk dat die toestemming niet wordt verleend voordat het onderzoek is afgerond. De overwegingen in het arrest van de Hoge Raad van 6 juli 1999 zijn duidelijk ingegeven door de zeer bijzondere omstandigheden van het geval. Immers de verdachte heeft gedurende een aantal jaren het ten onrechte uitgekeerde bedrag afgezonderd van het bedrijfskapitaal teneinde dit, op enig moment, te kunnen terug betalen aan de fiscus. De stringente eisen voor een veroordeling terzake van artikel 321 Sr leiden, gezien de bijzondere omstandigheden niet tot een onwenselijke uitleg van het delict verduistering.	 Justitie
 KVR11076.xml	 2000	 CDA	 Vragen naar aanleiding van het artikel ''Nederlandse CO2-hulp aan Bhutan leidt onbedoeld tot deportaties'' in Compact, nummer 12.	 Kent de minister het artikel «Nederlandse CO -hulp aan Bhutan leidt onbedoeld tot deportaties» in het Winternummer 1999, 12 Compact van Stichting De Twaalf Ambachten te Boxtel? Klopt het, dat in het kader van de verdragsrelatie met Bhutan met Nederlands ontwikkelingsgeld het Groene Gordelplan versneld wordt uitgevoerd? Zijn de consequenties daarvan dat Nepalese immigrantenfamilies, de Lhotsampha’s, van hun woonplaats het land uit verdreven worden en hun huizen verbrand? Zo ja, om hoeveel mensen gaat het? Klopt het dat met het Groene Gordelplan Bhutan het meest van alle landen ter wereld bijdraagt aan CO -reductie? Hoe groot is de reductie in absolute eenheden die met het Groene Gordelplan bereikt wordt? Op welke wijze wordt, naar uw mening met een dergelijk project voldaan aan de doelstellingen van het duurzaam ontwikkelingsverdrag met Bhutan? Bent u bereid op korte termijn een nader onderzoek te doen naar de gang van zaken met betrekking tot het Groene Gordelplan en de Kamer hierover te informeren? Bent u bereid bij de Bhutanese regering te bepleiten dat een internationale mensenrechtenorganisatie de gevolgen van het Groene Gordelplan voor de Nepalese immigranten onderzoekt en hierover rapporteert en aanbevelingen doet?	 	 Ontwikkelingssamenwerking
 KVR11077.xml	 2000	 D66	 Vragen naar aanleiding van een artikel in ''De Telegraaf'' over spirituele sessies onder werktijd op ministeries, en mogelijke loopbaanaspecten.	 Klopt het bericht dat steeds meer ambtenaren op de ministeries zich onder werktijd op kosten van de departementen bezig houden met «spirituele zaken»? Worden hiervoor speciale netwerken opgericht? Is het waar dat op werkdagen buitenshuis bijeenkomsten worden georganiseerd over thema’s als «Natuurbeleving», «Klank, creativiteit en communicatie», «Deal: discipline, ethiek aandacht en liefde» en «Interdepartementale samenwerking in een stroomversnelling»? Zo ja, wat moeten we ons bij dergelijke bijeenkomsten voorstellen, hoeveel deelnemers zijn er en welke kosten zijn eraan verbonden? Waarmee houden de Intervisiegroep Werk en Spiritualiteit (WESP) op het ministerie van Landbouw, Natuurbeheer en Visserij, Kristallisatie 21 op het ministerie van Verkeer en Waterstaat en het Stiltecentrum op het ministerie van Volkshuisvesting, Ruimtelijke Ordening en Milieubeheer zich precies bezig? Hoeveel fte’s zijn hiermee gemoeid? Waar heeft het onlangs afgeronde project «Operatie boomhut» van het ministerie van Landbouw, Natuurbeheer en Visserij toe geleid? Hoeveel menskracht en welk budget waren ermee gemoeid? Kan een overzicht gegeven worden van alle lopende, afgeronde en op stapel staande «spirituele» projecten op de diverse ministeries? Kan hierbij tevens ingegaan worden op de doelstelling, de resultaten, de kosten en de ervoor gebruikte of benodigde fte’s? Is het bevorderen van «spiritualiteit» onder het overheidspersoneel naar uw mening een taak van de overheid of een uiting van goed werkgeverschap? Is het op enigerlei wijze noodzakelijk voor een succesvol personeelsbeleid? Waarop baseert u deze mening? Is deelname aan spirituele sessies of projecten bevorderlijk of noodzakelijk voor het loopbaanperspectief van ambtenaren bij de betrokken ministeries, mede gezien de volgende opmerking van de heer Janssen in het personeelsblad van LNV: «Collega’s die spirituele sessies hebben bijgewoond, communiceren nu scherper en minder oppervlakkig met elkaar»? Hoe verhoudt één en ander zich tot de vrijheid van godsdienst en levensovertuiging? Telegraaf, 20 december 2000	 	 Landbouw, Natuurbeheer en Visserij (LNV)
 KVR11078.xml	 2000	 CDA	 Vragen naar aanleiding van een artikel in Elsevier van 19 januari 2000 over het te laat plaats vinden van WAO-keuringen en dat dit mede veroorzaakt zou worden door een tekort aan verzekeringsartsen.	 Kent u het artikel in de Elsevier van 19 januari jl. dat meldt dat volgens ingewijden 30% van de WAO-keuringen te laat plaatsvindt en dat dit (mede) veroorzaakt wordt door een tekort van 20% aan verzekeringsartsen? Kunt u dit bericht bevestigen? En zo ja, wat is uw oordeel over deze situatie? Zo neen, hoe hoog of hoe laag is het percentage keuringen dat niet aan de tijdigheidseis voldoet en hoe hoog is het tekort aan verzekeringsartsen? Wat is uw mening over de tijdigheidseis? Kunt u aangeven waar u de grens van toelaatbare overschrijding van die eis legt? Welke maatregelen gaat u nemen om te bewerkstelligen dat het LISV en de uitvoeringsinstellingen hun werk goed uitvoeren?	 	 Sociale Zaken en Werkgelegenheid
 KVR11079.xml	 2000	 PvdA	 Nadere vragen naar aanleiding van de antwoorden van de ministers van 17 januari 2000 (Aanh. Hand. II, 1999-2000, nr. 598) over een onderzoek naar de voormalige Credit Lyonnais Bank.	 Kunt u ook zelf bevestigen dat Paretti en Fiorini in Italië zijn aangehouden op verzoek van de Verenigde Staten van Amerika in verband met strafbare feiten gepleegd door of in samenhang met de voormalige Crédit Lyonnais Bank, gevestigd in Nederland? Bent u alsnog bereid na te gaan of het waar is dat de Franse Bank Crédit Lyonnais een akkoord heeft gesloten met de Amerikaanse justitie, waarbij door die bank bij wijze van schikking een bedrag is betaald van 4 miljoen $ en waarbij is erkend dat door een ex-bestuurder van CLBN en 2 voormalige bankiers van de Nederlandse dochter van CLBN «objecten van waarde» zouden zijn geaccepteerd? Kan alsnog antwoord worden gegeven op de vraag of De Nederlandsche Bank NV geweigerd heeft – al of niet in het kader van een verzoek om rechtshulp – aan de Amerikaanse autoriteiten informatie te verschaffen? Is het de bedoeling van de Nederlandse justitiële autoriteiten geheel aan de door de Amerikaanse autoriteiten gedane verzoeken tot rechtshulp te voldoen? Kan uit de mededeling dat het openbaar ministerie in Nederland het thans niet opportuun vindt om in Nederland een strafrechtelijk onderzoek in te stellen worden afgeleid dat er wel degelijk sprake is van aanwijzingen dát hier te lande in verband met deze zaak strafbare feiten zijn begaan? Van welke strafbare feiten zou dan sprake zijn? Zo ja, waarom meent het openbaar ministerie dat strafvervolging niet opportuun is? Acht de regering het aanvaardbaar dat in Nederland strafbare frauduleuze handelingen worden begaan waarbij aanzienlijke geldsommen in het geding zouden zijn zonder dat het openbaar ministerie daartegen optreedt? Het betreft hier nadere vragen naar aanleiding van de antwoorden van de ministers van 17 januari 2000, Aanhangsel Handelingen nr. 598, vergaderjaar 1999–2000	 	 Justitie
 KVR1108.xml	 1995	 VVD	 Betreft vragen over de smokkel van CFK''s in de Verenigde Staten.	 Bent u bekend met artikel «Miami ontdekt nieuwe smokkelhit: CFK’s»? Hebt u kennis genomen van een radio-uitzending over het hetzelfde onderwerp? Wat is uw mening in het algemeen hierover? Hebt u aanwijzingen dat ook in Nederland CFK’s gesmokkeld worden? Deelt u de mening van de heer Noordervliet, directeur VNCI , dat «nieuwe» CFK’s gemakkelijk «oud» te maken zijn, zodat ze vrij in Nederland verhandeld kunnen worden? Wordt, indien deze import van CFK’s niet wordt voorkomen, het Nederlands CFK-beleid ondergraven? Zo ja, hoe denkt u vergelijkbare Amerikaanse toestanden in Nederland en import van vervuilde «nieuwe» CFK’s uit Rusland en andere landen te voorkomen? Trouw, 20 januari 1995 AVRO’s Radio Journaal dd., 22 januari 1995 VNCI = Vereniging van de Nederlandse Chemische Industrie	 Ja. Ik ben bekend met zowel het artikel in Trouw, als de uitzending van AVRO’s Radio Journaal. Smokkel in CFK’s in de VS is winstgevend omdat CFK’s in de VS zijn belast. Dit betekent dat snel en eenvoudig financieel gewin te halen is bij illegale import. Binnen de koeltechniek kan in Nederland mogelijk op kleine schaal illegale import van CFK-12 voorkomen, omdat financieel voordeel te behalen is indien daarmee bestaande koelinstallaties langer op CFK-12 kunnen draaien. Hierdoor kunnen investeringen namelijk enige tijd worden uitgesteld. Illegale import op grotere schaal is om de volgende redenen echter onwaarschijnlijk: – In Europa is er geen sprake van een «CFK-belasting» en is op die grond geen winst mogelijk. – Een essentieel onderdeel van de keten, de installateur, valt onder een erkenningsregeling. Bij illegaal handelen in ongebruikte CFK’s zet de installateur zijn erkenning op het spel en daarmee het voortbestaan van zijn bedrijf. – Op de markt zijn momenteel goede alternatieven voorhanden, zogenaamde «drop-in’s», die zonder noemenswaardige ombouwkosten kunnen worden toegepast in een bestaande CFK-12-koelinstallatie. Illegale import van CFK-11 voor het gebruik als blaasmiddel in isolatiemateriaal is onwaarschijnlijk omdat dergelijke CFK-bevattende isolatiematerialen niet meer in Nederland worden geproduceerd. Gelet op de sterke afname in gebruik van CFK-113 en de daarvoor eenvoudige voorhanden zijnde alternatieven, ga ik ervan uit dat illegale import van CFK-113 niet of nauwelijks voorkomt. Doordat in Nederland een halonenbank is opgericht, kan op legale wijze geregenereerd halon worden verkregen. Hierdoor zal de behoefte om illegaal halonen te importeren niet groot zijn. Nee. Zoals in het antwoord op vraag 1 omschreven zijn daar ook geen redenen voor. De Inspectie Milieuhygie¨ne heeft met de Douane zodanige werkafspraken gemaakt dat in het geval er CFK’s worden geı¨mporteerd vanuit niet-EU-landen, dit onmiddellijk wordt geregistreerd en indien nodig onmiddellijk gezamenlijk actie wordt ondernomen. In 1994 is vijf keer een dergelijke actie ondernomen. Hierbij is in alle gevallen proces-verbaal opgemaakt. Daarnaast vindt regelmatig controle plaats bij de leveranciers van CFK’s waarbij in hun boekhouding de binnenkomende en uitgaande stroom nauwgezet wordt gecontroleerd. Dit heeft in 1994 geleid tot twee processen-verbaal, eenmaal voor de illegale import van CFK-113 en eenmaal voor de illegale export van CFK-11 en CFK-12 naar een land dat geen partij is van het Protocol van Montreal. Tot op heden is in 1995 in e´e´n geval illegale import van geregenereerd halon geconstateerd. Het betreffende bedrijf hanteerde een verkeerde interpretatie van de regelgeving en is onmiddellijk gestopt met deze import. Tegen dit bedrijf wordt proces-verbaal opgemaakt. Technisch gezien ja, administratief gezien nee. Technisch gezien is het inderdaad eenvoudig om ongebruikte CFK’s te vervuilen en ze vervolgens aan te merken als gebruikt en vervolgens te laten regenereren. Daarna zouden deze CFK’s binnen Nederland vrij op de markt kunnen worden verhandeld. Minder eenvoudig is het wegschrijven binnen de administratie van de voorraad gebruikte CFK’s en het bijschrijven van de voorraad gebruikte CFK’s via een fictieve inkoop-, verkoop- en voorraadadministratie. Hiervoor zal het nodig zijn dat verschillende bedrijven, van leverancier tot gebruiker, meewerken aan het «kloppend» maken van de administratie. Binnen de koeltechnische markt zijn er enkele voorbeelden dat naast het vervuilen van ongebruikte CFK’s ook ongebruikte CFK’s werden «omgestickerd». Hiervan is door de Inspectie Milieuhygie¨ne het eerste geval geconstateerd, waarvoor tegen het betreffende bedrijf proces-verbaal zal worden opgemaakt en de omgestickerde CFK’s uit de markt zullen worden genomen. Verder is bij de Inspectie Milieuhygie¨ne een actie in voorbereiding, die binnenkort zal worden uitgevoerd, om met name dit aspect langs administratieve weg te controleren. Overigens wijs ik u erop dat iedere vorm van invoer van CFK’s binnen Nederland verboden is en indien al dan niet geregenereerde geı¨mporteerde CFK’s of halonen worden aangetroffen onmiddellijk handhavend wordt opgetreden. Ja. Derhalve heb ik de Inspectie Milieuhygie¨ne opgedragen hieraan extra aandacht te schenken. In mijn antwoord op de eerste vier vragen heb ik dat aangegeven.	 Volkshuisvesting, Ruimtelijke Ordening en Milieubeheer
 KVR11080.xml	 2000	 GroenLinks	 Vragen over de rechtmatigheid van werkloosheidsuitkeringen van oudere ex-werknemers van Akzo, in vervolg op eerdere vragen (Aanh. Hand. II, 1998-1999, nr. 1872 en Aanh. Hand. II, 1997-1998, nr. 1274).	 Herinnert u zich de antwoorden op eerdere vragen over oudere werknemers bij AKZO? Als 58 dossiers worden onderzocht, waarvan er 44 betrekking hebben op een collectief ontslag en er derhalve 14 maatgevend kunnen zijn voor een mogelijke ontslagpraktijk in strijd met het evenredigheidsbeginsel, zijn die 14 dossiers dan representatief genoeg voor conclusies zoals getrokken in de eerdere beantwoording, zeker in het licht van het feit dat ten aanzien van 9 dossiers, waarschijnlijk behorende tot die overige 14, de rechtmatigheid niet kan worden vastgesteld? Hebben de betreffende Regionaal Directeuren Arbeidsvoorziening in alle gevallen nagegaan of het anciënniteitsbeginsel is toegepast bij ontslagaanvragen door Akzo-vestigingen? Zijn er ook voldoende en respresentatieve dossiers onderzocht van ouderen van bij voorbeeld de vestiging Hengelo, waarvoor een ontslagvergunning is verleend door de RDA? Hoe verhoudt zich het totaal van 379 WW-toekenningen in 1996 en 1997 aan ex-werknemers van Akzo in de leeftijd van 55 jaar en ouder, tot het totaal aan WW-toekenningen in dezelfde periode? Geeft deze vergelijking aanleiding tot de conclusie dat het aantal 55 jarigen en ouderen onder de WW-toekenningen niet evenredig is aan hun aandeel in het werknemersbestand van Akzo? Klopt het dat bij Akzo-vestigingen lijsten gehanteerd werden van «Kandidaat wachtgelders», waarop specifiek de namen stonden van werknemers van 57,5 jaar en ouder die vervolgens voor ontslag werden aangemeld, hetzij bij de RDA, hetzij bij de kantonrechter? Als het klopt, is het hanteren van leeftijdspecifieke ontslaglijsten niet in strijd met het evenredigheidsbeginsel? Heeft Akzo bij de ontslagaanvraag mededeling gedaan van het beleid bij bepaalde vestigingen om bij reorganisaties bij voorkeur ouderen te laten afvloeien, hetzij via de pré VUT, hetzij via wachtgeld, aangevuld met 15% bovenwettelijke uitkering? Als blijkt dat vestigingen van Akzo een intern beleid hadden om ouderen bij voorkeur te laten afvloeien en derhalve handelden in strijd met het anciënniteitsbeginsel en als dit niet bekend was bij de RDA of de kantonrechter, wie is dan verantwoordelijk te houden voor deze omissie? Welke consequenties zijn hier mogelijk aan verbonden? Aanhangsel Handelingen, vergaderjaar 1998–1999, nr. 1872 en 1997–1998, nr. 1274. Aanhangsel Handelingen, vergaderjaar 1997–1998, nr. 1274, gaat specifiek in op de ontslagkwestie in Arnhem. De beantwoording op de vragen van de leden Van Hoof en Hoogervorst.	 	 Sociale Zaken en Werkgelegenheid
 KVR11081.xml	 2000	 CDA	 Vragen over de uitvoering van het plan voor de Rijksweg N271 in het kader van ''Duurzaam Veilig''.	 Klopt het dat er geen geld is voor de uitvoering van het door Rijkswaterstaat in het kader van «Duurzaam Veilig» ontwikkelde plan voor de Rijksweg N 271. Hoe kunt u verklaren dat er – in weerwil van concrete afspraken met de gemeente Swalmen en de bereidheid van die gemeente om een forse financiële bijdrage te leveren aan de verbetering van 6 kruispunten – nu opnieuw vertraging dreigt? Klopt het dat overwogen wordt dan maar het «oude plan» opnieuw uit de kast te halen? Hoe strookt dit met het beleid rondom het aktieprogramma «Duurzaam Veilig»? Bent u bereid op zo kort mogelijke termijn met de gemeente te overleggen opdat duidelijk wordt waar de mensen in Swalmen aan toe zijn? Dagblad De Limburger, 19 januari 2000	 Nee, er is wel geld voor de uitvoering, maar een aanpak die volledig gebaseerd is op duurzaam veilig past niet in het budget. In het kader van de aanpak van verkeersonveiligheid op de Rijkswegen N271 en N273 heeft Rijkswaterstaat in overleg met betrokken mede-overheden in de regio een pakket van noodzakelijk geachte veiligheidsmaatregelen vastgesteld. Door mij is voor de realisering hiervan een taakstellend budget van totaal 24 miljoen beschikbaar gesteld. Het voornemen bestaat nog steeds om de maatregelen in Swalmen in 2001 te realiseren, zoals eerder besloten. Nee. Naast de oorspronkelijk overeengekomen verbetering van 6 kruispunten bestaat bij partijen de intentie een aantal duurzaam veilige elementen aan de plannen toe te voegen, passend binnen de daarvoor beschikbare financiële kaders. Momenteel wordt de concrete haalbaarheid hiervan in beeld gebracht. Er wordt op dit moment reeds door de Hoofdingenieur-Directeur in de directie Limburg namens mij en in samenspraak met de gedeputeerde van de provincie overleg gepleegd met de gemeente Swalmen. Naar verwachting wordt dit overleg in maart a.s. voortgezet en afgerond.	 Verkeer en Waterstaat
 KVR11082.xml	 2000	 VVD	 Vragen over problemen bij het afmelden van auto''s na het uitvoeren van algemene periodieke keuringen (APK).	 Bent u op de hoogte van de vele klachten van erkende garagehouders over het gebrek aan doelmatigheid bij het afmelden van auto’s na het uitvoeren van APK-keuringen nu het systeem kortere bedieningstijden hanteert en langere bedieningstijd in veel gevallen gewenst is? Kunt u aangeven wat de oorzaken zijn van de problemen die zich voordoen bij het afmelden van auto’s? Welke maatregelen gaat u nemen om deze problemen zo spoedig mogelijk op te lossen? Kunt u aangeven op welke termijn u denkt dat deze problemen zijn verholpen?	 Ja. Op 1 maart 2000 worden de zogenoemde APK-Verbeterpunten, gebaseerd op de wijziging van de Wegenverkeerswet van 11 november 1999 (Staatsblad 504), ingevoerd. Over de inhoud en de gevolgen van deze maatregelen is richting betrokkenen ruim van te voren uitgebreid gecommuniceerd. Ondanks deze omvangrijke voorlichtingsactiviteiten zijn er gewennings- en aanloopproblemen. Deze problemen doen zich voor in de wijziging van de informatiesystemen en deden zich voor in de capaciteit van de netwerken. Inmiddels is de afmeldcapaciteit verdeeld over meerdere systemen en is de computer- en netwerkcapaciteit bij het RDC sterk uitgebreid. Ook is de tijdsduur waarop een verbinding na een afmelding ongebruikt open kan staan teruggebracht, waardoor ook meer capaciteit is vrij gekomen voor nieuwe afmeldingen. Door de inmiddels genomen maatregelen zijn de genoemde capaciteitsproblemen opgelost. Als per 1 maart 2000 de APK-Verbeterpunten van kracht worden, zullen bovendien door het invoeren van de afmeldbeperking voor lichte voertuigen (APK-II) van drie keuringen per keurmeester per uur de meldingen beter over de dag worden verdeeld. Daardoor ontstaat er minder druk op het afmeldsysteem aan het eind van een werkdag.	 Verkeer en Waterstaat
 KVR11083.xml	 2000	 GroenLinks	 Vragen naar aanleiding van een artikel in Trouw van 12 januari 2000, waaruit blijkt dat Nederland de Europese richtlijn voor wederzijdse erkenning van medische diploma''s nog niet heeft omgezet in wetgeving.	 Kent u het bericht «Brussel daagt Nederland voor hof»? Is het waar dat Nederland de Europese richtlijn uit 1998 voor de wederzijdse erkenning van medische diploma’s, voor zover deze betrekking heeft op bedrijfsartsen, nog niet in wetgeving heeft omgezet? Zo ja, bent u dan bereid dit alsnog op zo kort mogelijke termijn te doen? Welk ministerie is primair verantwoordelijk voor het initiëren van wet- en regelgeving op dit terrein of is dit een zaak van het College voor Sociale Geneeskunde? Heeft het tot nu toe achterwege blijven van wetgeving over de wederzijdse erkenning van bedrijfsartsen nadelige gevolgen voor bedrijfsartsen bij internationale contacten? Zijn er nog andere groepen artsen die in een vergelijkbare situatie verkeren? Trouw, 12 januari 2000	 Ja. Ja, in zoverre dat Nederland in gebreke is geweest binnen de gestelde termijn de Europese richtlijn ter zake te implementeren. In dit geval is dat veroorzaakt doordat het College voor Sociale Geneeskunde richtlijn 98/21 EG niet tijdig in een besluit heeft vastgelegd. Ja, het College voor Sociale Geneeskunde heeft in de vergadering van 28 januari jl. het betreffende implementatiebesluit vastgesteld. Dit besluit wordt binnenkort aan mij voor goedkeuring voorgelegd. Nadien vindt publicatie in de Staatscourant plaats en zal de Europese Commissie van het gepubliceerde besluit in het bezit worden gesteld. De minister van VWS is primair verantwoordelijk voor het initiëren van wet- en regelgeving alsmede implementatie van EG-richtlijnen. In het geval van richtlijn 98/21 EG verzocht ik het College voor Sociale Geneeskunde om een implementatiebesluit te nemen, omdat de regelgeving van dit College bepalend is voor de registratie als sociaal-geneeskundige. Neen. Hoewel richtlijn 98/21 EG niet tijdig is geïmplementeerd wordt door de Sociaal Geneeskundige Registratie Commissie sinds het bestaan van de richtlijn conform deze richtlijn gehandeld. De onderlinge erkenning van de in de richtlijn 98/21 EG vermelde diploma’s, certificaten of andere titels vindt op een correcte wijze plaats. Nee.	 Volksgezondheid, Welzijn en Sport
 KVR11084.xml	 2000	 PvdA	 Vragen naar aanleiding van het bericht in de Volkskrant van 18 januari 2000, dat de vrouwenopvanghuizen mishandelde illegale vrouwen meestentijds niet opvangen.	 Hebt u kennis genomen van het bericht dat de vrouwenopvanghuizen mishandelde, illegale vrouwen meestentijds niet opvangen? Deelt u de mening, dat het ontbreken van bescherming van vrouwen die slachtoffer zijn van geweld strijdig is met het VN-Vrouwenverdrag? Kunt u in dat verband ingaan op de aanbevelingen van de Commissie Groenman ten aanzien van vreemdelingenbeleid en geweld tegen vrouwen? Bent u bereid te bekijken of voor deze vrouwen een oplossing kan worden gevonden, waardoor zij toch kunnen worden opgevangen? Zo nee, waarom niet? Zo ja, kunt u hierover op korte termijn met een voorstel komen? Is het u bekend dat in opvanghuizen ook veel vrouwen worden opgevangen met een afhankelijke verblijfstitel die slachtoffer zijn van huiselijk geweld? Is het u eveneens bekend dat deze vrouwen hun verblijfsstatus dreigen te verliezen als gevolg van het feit dat zij noodgedwongen hun partner hebben moeten verlaten? Zo ja, bent u bereid voor deze categorie vrouwen te bekijken of zij een verblijfsstatus kunnen krijgen op grond van het feit dat zij slachtoffer zijn van geweld? Volkskrant, 18 januari 2000	 Ja. Ja, het ontbreken van de bescherming van vrouwen die slachtoffer zijn van geweld kan in strijd komen met het VN-Vrouwenverdrag. De aanbevelingen van de commissie Groenman ten aanzien van het vreemdelingenbeleid en geweld hebben meer in het algemeen betrekking op slachtoffers van vrouwenhandel. In hoofdstuk B17 van de Vreemdelingencirculaire 1994 zijn maatregelen getroffen die tot doel hebben om de opsporing en de vervolging van vrouwenhandel te bevorderen en de opvang aan de slachtoffers van vrouwenhandel die gedurende de bedenktijd voorafgaande aan de aangifte en gedurende de periode van opsporing, vervolging en berechting te waarborgen. Uit contacten met één van de genoemde vrouwenopvanginstellingen blijkt dat dit artikel een veel te starre houding van de opvang schetst die niet strookt met de praktijk. Deze illegale slachtoffers van geweld worden door de vrouwenopvang zeker niet zonder meer de deur gewezen. In mijn ogen hoort de vrouwenopvang open te staan voor alle mishandelde vrouwen in een noodsituatie ongeacht verblijfsstatus. De centrumgemeenten voor vrouwenopvang en de opvanginstellingen zijn hiervoor – in eerste instantie – verantwoordelijk. Ik zal deze problematiek daarom opnemen met de VNG en de Federatie Opvang. Het is mij bekend dat ook vrouwen met een afhankelijke verblijfstitel gebruik maken van de vrouwenopvang. Ingevolge de beleidsregels zoals die zijn neergelegd in hoofdstuk B1 van de Vreemdelingencirculaire terzake van verbreking van een huwelijk of een relatie wordt, indien een vreemdeling verzoekt om een zelfstandige verblijfstitel na verlies van een afhankelijke verblijfstitel, allereerst beoordeeld hoeveel jaar het huwelijk of de relatie heeft geduurd. Heeft het huwelijk of de relatie drie jaar bestaan en heeft de vreemdeling respectievelijk 1 of 3 jaar op grond van het huwelijk of de relatie in Nederland verbleven, dan wordt beoordeeld of een vreemdeling in aanmerking komt voor een vergunning tot vestiging, een vergunning tot verblijf om klemmende redenen van humanitaire aard of een vergunning voor een ander verblijfsdoel. Een vreemdeling komt in aanmerking voor een vergunning op grond van klemmende redenen van humanitaire aard indien hij banden heeft met Nederland en/of in Nederland verblijvende personen en/of indien terugkeer naar het land van herkomst redelijkerwijs niet verlangd kan worden. In het algemeen kan worden gesteld dat naarmate de vreemdeling langer in Nederland heeft verbleven het waarschijnlijker wordt dat voortgezet verblijf wegens klemmende redenen van humanitaire aard behoort te worden toegestaan. In het geval van gescheiden vrouwen, wordt in het kader van de toets aan klemmende redenen overigens nog getoetst aan: – de situatie van alleenstaande vrouwen in het land van herkomst; – de maatschappelijke positie van de vrouwen in het land van herkomst – de vraag of in het land van herkomst een naar de maatstaven van dat land aanvaardbaar te achten opvang aanwezig is, indien dat noodzakelijk is; – de zorg die de vrouwen hebben voor kinderen die hier te lande zijn geboren en/of een opleiding volgen; – (sexueel) misbruik van vrouwen binnen het (verbroken) huwelijk of de (verbroken) relatie. Indien er sprake is van een combinatie van klemmende redenen wordt ingestemd met het voortgezet verblijf hier te lande.	 Volksgezondheid, Welzijn en Sport
 KVR11085.xml	 2000	 GroenLinks	 Vragen naar aanleiding van het artikel in de Volkskrant van 18 januari 2000 ''Opvanghuizen weigeren hulp aan illegale vrouwen''. Deze vragen zijn een aanvulling op eerdere vragen van de leden Albayrak en Bussemaker (Aanh. Hand. II, 1999-2000, nr. 729).	 Wat is uw oordeel over de situaties zoals in het artikel in de Volkskrant van 18 januari «Opvanghuizen weigeren hulp aan illegale vrouwen» worden beschreven? Bent u bereid om een onderzoek te starten naar de problematiek van deze vrouwen en de hoeveelheid vrouwen die het betreft? Heeft de Nederlandse overheid erkend dat vrouwen zonder verblijfsvergunning makkelijker slachtoffer van misbruik worden? Bent u van mening dat de Nederlandse overheid ook illegale vrouwen de mogelijkheid moet bieden om aan mishandeling te ontkomen?	 In mijn ogen hoort de vrouwenopvang open te staan voor alle mishandelde vrouwen in noodsituaties ongeacht verblijfsstatus. Uit de contacten met een vrouwenopvanginstelling blijkt dat dit artikel een veel te starre houding van de opvang schetst die niet strookt met de praktijk. Illegale slachtoffers van geweld wordt zeker niet zonder meer de deur gewezen. Een nader onderzoek acht ik niet nodig om te komen tot mogelijke oplossingen voor deze problematiek. In eerste instantie zijn de centrumgemeenten voor vrouwenopvang en de instellingen hiervoor verantwoordelijk. Nader onderzoek doen is ook heel lastig omdat er geen uniforme registratie van verblijfsstatus bij aanmelding (mogelijk) is. Ik acht het voorstelbaar dat vrouwen zonder verblijfsvergunning makkelijker slachtoffer van misbruik kunnen worden. In het antwoord op vraag 1 heb ik reeds aangegeven dat mishandelde vrouwen in noodsituaties ongeacht verblijfsstatus hulp geboden moet worden. Ik zal deze kwestie bespreken met de VNG en de Federatie Opvang. Zie verder de antwoorden op de vragen van de leden Van der Hoek, Albayrak en Bussemaker (ingezonden 20 januari).	 Volksgezondheid, Welzijn en Sport
 KVR11086.xml	 2000	 PvdA	 Vragen naar aanleiding van het artikel in de Volkskrant van 19 januari 2000 over het aandringen van de aanklager van het Joegoslavië-tribunaal op een actiever beleid ter opsporing van oorlogsmisdadigers Karadzic en Mladic.	 Heeft de aanklager van het Joegoslavië-tribunaal, Carla del Ponte, bij de NAVO aangedrongen op een actiever beleid ter opsporing van de oorlogsmisdadigers Karadzic en Mladic? Is het waar dat SFOR geen grote prioriteit daaraan toekent? Zo nee, kunt u dan uitleggen hoe het mogelijk is dat bijna vijf jaar nadat genoemde heren zijn aangeklaagd zij nog steeds op vrije voeten rondlopen en Karadzic zelfs verblijf houdt in Pale? Bent u bereid het pleidooi van de aanklager bij het tribunaal te ondersteunen en binnen de NAVO, maar ook in bilaterale relatie met Frankrijk en Engeland aan te dringen op een actief opsporingsbeleid ten aanzien van Karadzic en Mladic? De Volkskrant, 19 januari 2000	 Ja, mevrouw Del Ponte heeft op 19 januari de NAVO-Raad bezocht en bij die gelegenheid erop aangedrongen dat het «NAVO-momentum» bij het arresteren van door het ICTY aangeklaagden behouden blijft. Zij heeft beklemtoond dat het onaanvaardbaar is dat Radovan Karadzic nog steeds vrij rondloopt. De NAVO-ambassadeurs hebben in hun reacties op de toespraak van mevrouw Del Ponte allen het belang van goede samenwerking van de NAVO met het ICTY onderstreept, evenals de noodzaak van verdere arrestaties. De Nederlandse ambassadeur heeft mevrouw Del Ponte met name gesteund in haar mening dat Karadzic gearresteerd dient te worden. Het verlenen van assistentie aan het ICTY is een van de belangrijkste ondersteunende taken van SFOR. In dat kader werkt SFOR desgevraagd mee aan «inspanningen gericht tegen personen, verdacht van oorlogsmisdaden». Bij het aanhouden van verdachten wordt steeds zorgvuldig bezien hoe groot de kans is dat zowel de arrestatie als de overbrenging naar Scheveningen met succes kunnen worden uitgevoerd. Daarnaast spelen overwegingen van veiligheid een rol: veiligheid van eigen troepen, maar ook die van omstanders en van de verdachte zelf. SFOR heeft sinds 1997 zeventien verdachten van oorlogsmisdaden aangehouden en aan het ICTY overgedragen. SFOR heeft daarmee aangetoond ook deze ondersteunende taak serieus te nemen. Karadzic heeft al lange tijd geen vaste verblijfplaats meer; omringd door gewapende lijfwachten reist hij van de ene schuilplaats naar de andere. Ook over de verblijfplaats van Mladic bestaat onzekerheid. Van Nederlandse kant is het probleem, dat vele van oorlogsmisdaden verdachte personen nog niet zijn gearresteerd en nog niet aan het ICTY zijn overgedragen, meermalen aan de orde gesteld. Ook tijdens de meest recente bijeenkomst van NAVO-ministers van Buitenlandse Zaken, in december 1999, heb ik het belang benadrukt van voortdurende aandacht voor het arresteren van door het ICTY aangeklaagde personen, in het bijzonder Karadzic en Mladic. Ik zal het pleidooi van mevrouw Del Ponte voor een actiever NAVO-beleid terzake dan ook blijven ondersteunen.	 Buitenlandse Zaken
 KVR11087.xml	 2000	 GroenLinks	 Vragen naar aanleiding van een artikel in de Volkskrant van 12 januari 2000 over de mogelijkheid dat vanuit Nederland geld gestuurd wordt om wapens te financieren voor christelijke groepen op de Molukken.	 Hebt u kennisgenomen van het bericht dat Molukkers in Nederland geld sturen voor wapens naar christelijke groepen op de Molukken? Klopt dit bericht en, zo ja, om hoeveel geld gaat het? Zult u onderzoek doen naar het zenden van geld voor wapens en maatregelen treffen om dit tegen te gaan? Zo ja, welke maatregelen? Zo neen, waarom niet? Bent u bereid de gewelddadigheden op de Molukken te agenderen in de VN Veiligheidsraad? Bent u bereid om in VN verband te pleiten voor een onafhankelijk onderzoek naar de oorzaken en veroorzakers van de gewelddadigheden en u in te zetten voor het zenden van een VN vertegenwoordiging van de Molukken? Volkskrant, 12 januari 2000	 Ja. De verantwoordelijkheid in deze aangelegenheid berust bij mijn collega van Binnenlandse Zaken en Koninkrijksrelaties. De verantwoordelijkheid voor herstel van vrede en veiligheid op de Molukken rust bij de Indonesische regering. Tijdens zijn bezoek aan Nederland heeft president Wahid duidelijk te kennen gegeven dat zijn regering de problemen op de Molukken zelf wil en kan oplossen. Hij heeft verzekerd dat de Indonesische regering hoge prioriteit geeft aan herstel van vrede en bevordering van verzoening op de Molukken. De Indonesische regering dient vooralsnog vertrouwen te krijgen van de internationale gemeenschap om dit proces succesvol te laten verlopen. Dit geldt ook in meer algemene zin voor de kwestie van onderzoek naar de oorzaken en veroorzakers van de gewelddadigheden. Nederland zal hierover in dialoog blijven met de Indonesische regering. Tegen deze achtergrond is betrokkenheid van de Veiligheidsraad niet aan de orde. Wel is de VN naast een aantal andere donoren waaronder Nederland en implementing agencies als UNDP en WFP betrokken bij de verlening van noodhulp op de Molukken.	 Buitenlandse Zaken
 KVR1109.xml	 1995	 GroenLinks	 Betreft vragen over de verstrekking van een miljoenensubsidie in 1985 door de toenmalige minister van Verkeer en Waterstaat mw. Kroes.	 Is het bericht waar, als zou de toenmalige minister van Verkeer en Waterstaat mw. Kroes – mede namens de ministers van Economische Zaken en Verkeer, Ruimtelijke Ordening en Milieubeheer – in 1985 een miljoenensubsidie hebben verleend aan Tankercleaning Amsterdam voor de oprichting van een havenontvangstinstallatie in Rotterdam terwijl haar bekend was dat de Amsterdamse vestiging van dit bedrijf werd verdacht van ernstige milieudelicten? Is de toenmalige minister op 17 december 1984 in een vertrouwelijk onderhoud door Justitie uitgebreid geı¨nformeerd over het lopende gerechtelijke vooronderzoek tegen Tankercleaning Amsterdam? Zijn ook de ministers van Economische Zaken en Verkeer, Ruimtelijke Ordening en Milieubeheer hierover geı¨nformeerd? Op grond van welke argumenten is toch besloten in 1985 een subsidie toe te kennen aan Tankercleaning Amsterdam voor een havenontvangstinstallatie in Rotterdam? Is destijds onderzocht hoe de inhoud van dit vertrouwelijke gesprek heeft kunnen uitlekken waardoor de verdere voortgang van het justitie¨le onderzoek ernstig werd gefrustreerd? Zo neen, bent u voornemens dit alsnog te doen? Heeft de toenmalige minister van Verkeer, Ruimtelijke Ordening en Milieu, dhr. Nijpels, in 1989 zijn collega mw. Kroes per brief geadviseerd af te zien van een vervolgsubsidie van 4,5 miljoen gulden aan Tank Cleaning Rotterdam? Zo ja, hoe is dan te verklaren dat Verkeer en Waterstaat ondanks deze herhaalde waarschuwing opnieuw subsidie heeft verleend? Bent u bereid de gehele gang van zaken rond deze subsidieverstrekkingen en de rol van de toenmalige minister tot op de bodem uit te zoeken en de Kamer hierover op zo kort mogelijke termijn te informeren? NRC,, 31 januari 1995	 Op 28 december 1984 is bij brief van de minister van Verkeer en Waterstaat aan Tankcleaning Rotterdam een subsidie toegekend van 16,5 miljoen gulden voor de eerste fase van de bouw van een havenontvangstinstallatie. Van dit bedrag was 5 miljoen afkomstig van Verkeer en Waterstaat, 9 miljoen van het ministerie van Volkshuisvesting, Ruimtelijke Ordening en Milieubeheer en 2,5 miljoen van het ministerie van Economische Zaken. Mijn ambtgenoot van Volkshuisvesting, Ruimtelijke Ordening en Milieubeheer is mede namens mij op 30 november 1994 reeds ingegaan op deze subsidieverstrekking en de eraan verbonden voorwaarden in antwoord op vragen van het Kamerlid Poppe . Medio december 1984 is de toenmalige minister van Verkeer en Waterstaat door een advocaat-generaal bij het gerechtshof te Den Haag in kennis gesteld van een in Amsterdam lopend strafrechtelijk onderzoek ter zake van door Tankercleaning Amsterdam B.V. en anderen vermoedelijk gepleegde ernstige milieudelicten. De prognose van de advocaat-generaal was toen, dat het onderzoek nog enkele maanden zou vergen om voldoende bewijs te vergaren. Dit onderzoek moest op of omstreeks 18 december voortijdig worden afgebroken omdat een verdachte van dat onderzoek op de hoogte bleek te zijn. Noch met de minister van Economische Zaken noch met de minister van Volkshuisvesting, Ruimtelijke Ordening en Milieubeheer heeft een dergelijk gesprek plaatsgevonden. Op grond van het MARPOL-verdrag is Nederland verplicht om in de havens voorzieningen te hebben voor de ontvangst van afvalstoffen van de scheepvaart. Hiertoe zijn havenontvangstinstallaties opgericht. Het plan voor de oprichting van een havenontvangstinstallatie in het Rotterdamse havengebied, ingediend door Tankercleaning Amsterdam in combinatie met Verolme Tankercleaning, was het enige dat gezien de financie¨le opzet in aanmerking kwam. Belangrijk daarbij was de bereidheid van het bedrijf de exploitatie voor eigen rekening te nemen. De in de vraagstelling vervatte vooronderstelling dat de verdachte via het uitlekken van informatie uit bedoeld vertrouwelijk gesprek op de hoogte is geraakt van het tegen TCA lopende strafrechtelijke onderzoek, is destijds niet onderzocht. Het is nu, tien jaar na dato, niet realistisch te veronderstellen dat dit alsnog te achterhalen zou zijn. In januari 1989 heeft de minister van Volkshuisvesting, Ruimtelijke Ordening en Milieubeheer in een brief aan de minister van Verkeer en Waterstaat zijn ongerustheid uitgesproken over de gang van zaken bij TCR en geadviseerd, de subsidie stop te zetten en/of terug te vorderen indien het bedrijf zich vanaf dat moment niet zou houden aan de vergunningvoorschriften. Voorafgaand aan en aansluitend op deze brief zijn diverse activiteiten ondernomen door mijn ministerie. Ik geef u een overzicht van de belangrijkste punten. – Sinds de oprichting van het bedrijf is het optreden van het bedrijf vooral voor wat betreft de lozing van afvalwater op oppervlaktewater, intensief gecontroleerd en is diverse malen zowel bestuurlijk als strafrechtelijk opgetreden. – Ook zijn regelmatig controles uitgevoerd op de besteding van de subsidies aan het bedrijf. – In 1987 is op initiatief van de advocaat-generaal bij het gerechtshof te Den Haag onderzoek gedaan naar de besteding van de subsidiegelden. De uitkomsten van dit onderzoek gaven onvoldoende onderbouwing van de aanvankelijk bestaande verdenking; het strafrechtelijk onderzoek is dan ook gesloten zonder verder vervolg. Voor mijn ambtsvoorgangster was er op dat moment geen grond om subsidies terug te vorderen. – In 1988 werden regelmatig overtredingen van de lozingsvoorschriften geconstateerd. Het bedrijf is toen schriftelijk gewaarschuwd dat dit gevolgen zou kunnen hebben voor de subsidie¨ring. Daarnaast is verschillende malen proces-verbaal opgemaakt en zijn deze door het Openbaar Ministerie met een transactie afgedaan. Overigens kan opgemerkt worden, dat in die tijd de problemen met name bij de verwerking van oliehoudend afvalwater lagen. Dit bleek een structureel probleem te zijn, waarvoor een verdergaande sanering – ook bij andere havenontvangstinstallaties – noodzakelijk was. – Aangezien in deze situatie geen verbetering optrad is eind 1988 de nog openstaande subsidie opgeschort totdat het bedrijf zijn milieu-gedrag zou hebben verbeterd. Met het oog hierop is ook de nieuwe Wvo-vergunning aan het bedrijf tijdelijk verleend. – Op aandrang van de provincie Zuid-Holland, de gemeente Rotterdam en Rijkswaterstaat heeft het bedrijf eind 1988, begin 1989 een milieu-audit laten uitvoeren. Op grond hiervan heeft het bedrijf eind 1989 een milieu-actieplan ingediend om te komen tot een verbeterde bedrijfsvoering. – Op basis van de naar het zich toen liet aanzien verbeterde bedrijfsvoering is in 1990 de resterende subsidie alsnog uitgekeerd. Het gerechtelijk vooronderzoek, dat gestart is in november 1993, is nog niet afgerond. Inmiddels is bij de politie aangifte gedaan van malversaties bij declaraties in verband met de subsidieverstrekking. In verband met de komende behandeling van deze strafzaak door de rechter is terughoudendheid in de informatieverstrekking gewenst. Daarnaast heb ik eind vorig jaar de subsidiebeschikking ingetrokken en een vordering tot terugbetaling van de subsidie ingesteld bij de curator van het inmiddels failliete bedrijf. Informatie over het verloop van de procedure zal, voorzover de belangen van opsporing en vervolging zich daar niet tegen verzetten, door de Minister van Justitie in de periodieke berichtgeving aan uw Kamer over de TCR/TCA-zaak ter kennisgeving worden meegenomen. Aanhangsel Handelingen, nr. 232, Vergaderjaar 1994–1995.	 Verkeer en Waterstaat
 KVR11090.xml	 2000	 CDA	 Vragen naar aanleiding van een bericht in het Algemeen Dagblad van 18 januari 2000, over het besluit van DAF om af te zien van de order van Defensie.	 Klopt het bericht over het besluit van DAF om af te zien van de order van 1450 zware vrachtwagens uitgerust met wissellaadsystemen? Zo ja, wat is hiervan de oorzaak? Is het waar dat Defensie het afgelopen jaar het bij deze investering behorende programma van eisen, keer op keer heeft gewijzigd? Wat is uw reactie op de kritiek van de NIID dat Defensie zich de laatste jaren onvoldoende inspant om Defensie-investeringen zoveel mogelijk in eigen land te doen plaatsvinden? Bestaat er over de verwerving van de 1450 trucks onenigheid met het ministerie van Economische Zaken? Zo ja, kan inzicht worden verschaft over het meningsverschil? Is het waar dat Defensie de landsadvocaat heeft ingeschakeld voor advies in het meningsverschil met Economische Zaken? Zo ja, wilt u het advies van de landsadvocaat aan de Kamer doen toekomen? Heeft de minister van Economische Zaken naar aanleiding van deze zaak schriftelijk gevraagd om in het gevolg betrokken te zijn bij het verwervingsbeleid van Defensie? Zo ja, wilt u ervoor zorg dragen dat deze brief in de handen komt van de Kamer vergezeld van de reactie van Defensie? Is het Commissariaat voor Militaire Produktie van Economische Zaken bij het begeleiden van deze order betrokken geweest? Zo nee, waarom niet? Bent u van mening dat het niet doorgaan van deze order ernstige gevolgen heeft voor de Nederlandse industrie en daarmee voor de werkgelegenheid? Zo ja, ziet u nog kans om alsnog met de DAF tot overeenstemming te komen over de verwerving van de 1450 zware vrachtwagens? Algemeen Dagblad, 18 januari 2000	 DAF heeft mij 3 december 1999 schriftelijk meegedeeld geen offerte voor de levering van wissellaadsystemen uit te brengen. DAF schreef alleen aan de voorwaarden uit het Programma van Eisen (PvE) te kunnen voldoen als het zijn vrachtauto’s in de basisconfiguratie ingrijpend zou aanpassen. Hiervoor zouden omvangrijke ontwikkelings- en beproevingswerkzaamheden nodig zijn die aanvankelijk niet waren voorzien. Daarnaast zouden de voertuigen niet eenvoudig in het assemblageproces van DAF inpasbaar zijn. De Koninklijke landmacht heeft met de truckfabrikanten overleg gevoerd om een realistisch PvE te kunnen opstellen dat zoveel mogelijk aansluit bij bestaande civiele, terreinwaardige vrachtwagens. Naar aanleiding van dit overleg is het PvE metterdaad aangepast om te voorkomen dat een «schaap met vijf poten» zou worden gevraagd. Het PvE is uiteindelijk in maart 1999 vastgesteld en in juli 1999, met de offerte-aanvraag, aan alle potentiële leveranciers verstuurd. Het PvE is na maart 1999 inhoudelijk niet meer gewijzigd. In de Defensienota is de opvatting van de regering over de relatie tussen Defensie en de Nederlandse industrie weergegeven. Over het project wissellaadsystemen en de Europese regelgeving is het volgende opgenomen: «Defensie staat de strikte toepassing van de Europese regelgeving voor. Zo is besloten de vervanging van wielvoertuigen en, in het bijzonder, het project wissellaadsystemen Europees aan te besteden, omdat dat niet aan alle voorwaarden voldoet die een beroep op artikel 296 zou rechtvaardigen. Het gevolg is dat compensatie bij dit project niet aan de orde is. Overigens zijn er onder de gegadigden voor de opdracht ook Nederlandse bedrijven en hebben buitenlandse ondernemingen aangekondigd ook werk in Nederland te willen uitbesteden.» Daarnaast wordt in de Defensienota het belang van informatievoorziening over defensieaanbestedingen onderstreept: «Door tijdige informatievoorziening over defensieaanbestedingen, zowel militair als civiel, stelt Defensie Nederlandse bedrijven in staat zich tijdig te positioneren voor een defensieaanbesteding.» Over het project wissellaadsystemen is in november 1996 een themadag gehouden waarop de Koninklijke landmacht de NIID en de Nederlandse industrie heeft geïnformeerd over het project. Onder meer is meegedeeld dat het project Europees zou worden aanbesteed. 5–8 Met het ministerie van Economische Zaken bestond een verschil van mening over het al dan niet Europees aanbesteden van de wissellaadsystemen. Op grond van de Europese regelgeving was Defensie tot de conclusie gekomen dat een opdracht als de onderhavige Europees aanbesteed zou moeten worden. Economische Zaken had een voorkeur voor de zogenaamde Weag-procedure. In beide gevallen is concurrentiestelling overigens het uitgangspunt. Met het oog op de omvang van de order, de belangen van de Nederlandse industrie, het karakter van het voertuig en de specifieke verwervingsstrategie met gunning in twee fasen is besloten de Landsadvocaat om advies te vragen. Enige tijd later zijn nog aanvullende vragen gesteld. Ik bied u beide adviezen van de Landsadvocaat met een separate brief ter vertrouwelijke kennisneming aan. Defensie en Economische Zaken hebben op 2 mei 1996 een protocol gesloten over de samenwerking tussen de beide ministeries inzake de verwerving van defensiematerieel. In het protocol is onder meer vastgelegd dat Defensie verantwoordelijk is voor het defensiematerieelbeleid en het daaruit voortvloeiende verwervingsbeleid, terwijl Economische Zaken verantwoordelijk is voor het industriebeleid en het daaraan gerelateerde compensatiebeleid. De minister van Economische Zaken heeft mij niet verzocht betrokken te worden bij het verwervingsbeleid van Defensie. Zij heeft wel verzocht om, indien Defensie overweegt Europees te publiceren, vooraf overleg te voeren over projecten met een waarde van meer dan 5 miljoen gulden, althans voorzover uit de aard van het aan te schaffen materieel niet overduidelijk blijkt dat de Europese regels van toepassing zijn. Het Commissariaat Militaire Productie is vanaf mei 1998 bij dit project betrokken geweest. Die betrokkenheid is evenwel beperkt gebleven vanwege het gekozen Europese aanbestedingstraject. In het krantenartikel wordt ten onrechte de indruk gewekt dat de plaatsing van een order bij DAF niet doorgaat. Er is echter geen sprake geweest van de voorgenomen plaatsing van een order bij DAF; DAF was een gegadigde voor de order. Het spreekt vanzelf dat de selectie van de leverancier gevolgen kan hebben voor de industrie en de werkgelegenheid in Nederland. Wat de gevolgen uiteindelijk zijn, hangt echter niet alleen af van de nationaliteit van de leverancier maar ook van de bereidheid van een buitenlandse leverancier om – op basis van vrijwilligheid – Nederlandse bedrijven bij de uitvoering van de opdracht in te schakelen. Naar ik heb vernomen heeft een aantal buitenlandse gegadigden inderdaad het voornemen Nederlandse partners in te schakelen. Neen. Het project wordt Europees aanbesteed en de sluitingsdatum voor de indiening van offertes was 10 december 1999. Kort daarvoor heeft DAF zélf besloten geen offerte uit te brengen. Ter vertrouwelijke, alleen voor de leden, inzage gelegd bij de afdeling Parlementaire Documentatie	 Defensie (DEF)
 KVR11091.xml	 2000	 D66	 Vragen ter aanvulling op eerder vragen van het lid Van der Knaap, ingezonden 20 januari 2000 (nr. 2990005440).	 Hoe zijn de verschillende verantwoordelijkheden verdeeld tussen de ministeries van Defensie en Economische Zaken bij het verwervingsbeleid van materieel? Hoe groot mag het percentage onderdelen zijn van niet-civiele aard om een project militair van aard te noemen? Waaruit bestaat het verschil van inzicht tussen Defensie en Economische Zaken over regels die gelden voor het al dan niet Europees aanbesteden van militaire opdrachten? Heeft de staatssecretaris van Defensie contact met DAF opgenomen om te bezien of in de toekomst wel militair werk bij DAF ondergebracht kan worden? Toelichting Deze vragen dienen ter aanvulling op eerdere vragen terzake van het lid Van der Knaap, ingezonden 20 januari jl.	 Zie het antwoord op vraag 9 van de heer Van der Knaap over hetzelfde onderwerp. Bij de beoordeling of een project militair van aard is, is het percentage onderdelen van niet-civiele aard op zichzelf niet van belang. Zoals blijkt uit het antwoord op vraag 4 van het lid Van der Knaap, is besloten het project wissellaadsystemen Europees aan te besteden omdat het niet aan alle voorwaarden voldoet die een beroep op artikel 296 zou rechtvaardigen. Zie het antwoord op de vragen 5–8 van de heer Van der Knaap over hetzelfde onderwerp. Neen. Aanhangsel Handelingen, nr. 733, Vergaderjaar 1999–2000.	 Defensie
 KVR11092.xml	 1999	 SPG	 Vragen naar aanleiding van het bericht in de Volkskrant van 20 december 1999 dat de Afdeling bestuursrechtspraak van de Raad van State opnieuw besluiten betreffende de Betuwelijn gaat beoordelen.	 Is het bericht waar dat de Afdeling bestuursrechtspraak van de Raad van State opnieuw besluiten betreffende de Betuwelijn gaat beoordelen? Zo ja, welke besluiten betreft het? Wat is de motivering voor de Afdeling om te komen tot een nieuwe beoordeling van de desbetreffende besluiten? Wat zijn de mogelijke consequenties voor de aanleg van de Betuwelijn indien de Afdeling met betrekking tot deze besluiten tot een negatief oordeel komt? Wat zijn de financiële risico’s indien de regering de aanleg van de Betuwelijn tijdens het nieuwe onderzoek van de Afdeling doorzet en de Afdeling vervolgens tot een negatief oordeel komt ten aanzien van desbetreffende besluiten? Bent u bereid de aanleg van de Betuwelijn (eventueel deels) te stoppen totdat de Afdeling met een nieuwe uitspraak is gekomen, om zo grote financiële risico’s te voorkomen? De Volkskrant, 20 december 1999	 Bij de Afdeling bestuursrechtspraak van de Raad van State is een verzoek ingediend tot herziening van de uitspraak van dezelfde Afdeling inzake de beroepen tegen de Planologische Kernbeslissing en het Tracébesluit Betuweroute. Het verzoek tot herziening is in eerste instantie door de Afdeling op 26 augustus 1999 afgewezen. Tegen deze afwijzing is verzet aangetekend. Nadat opposante mondeling is gehoord op 6 december is de Afdeling tot de conclusie gekomen dat, gelet op de argumenten die opposant naar voren heeft gebracht, een nader onderzoek dient plaats te vinden naar het herzieningsverzoek. Tot deze uitspraak is de Afdeling op formeel-juridische gronden gekomen. Bij een onverhoopt negatief oordeel dient er sprake te zijn van reparaties, hetgeen leidt tot vertraging. Op de A-15 lijn is een groot aantal verplichtingen aangegaan: aankopen van grond, verleggen van kabels en leidingen, archeologische-, bodemsanerings- en sloopwerkzaamheden. Ten behoeve van de daadwerkelijke bouw zijn reeds enkele grote bouwcontracten gegund (Sopiatunnel en het tracédeel Sliedrecht–Gorinchem) en zijn de aanbestedingen van de overige tracédelen gestart. Ook verkeert het ontwerp van de A-15 lijn in een vergevorderd stadium. Nee.	 Verkeer en Waterstaat
 KVR11093.xml	 2000	 SP	 Vragen over de dienstverlening in het streekvervoer in Drenthe, na privatisering van busbedrijven in Noord-Nederland.	 Kent u het bericht «privatisering busbedrijven mislukking»? Is de provincie Drenthe tot de conclusie gekomen dat de meer commerciële inzet niet resulteert in een meer klantvriendelijke benadering? Zo ja, deelt u die conclusie? Is het waar dat dun bezette lijnen in Drenthe soms totaal niet worden gereden als het materieel nodig is voor meer lucratieve evenementen zoals de TT in Assen en de Rolling Stones? Zo ja, wat is uw mening hierover? Is in oktober het laatste kaartverkooploket voor streekbussen in Emmen en Assen gesloten? Zo ja, deelt u de mening dat het niveau van dienstverlening in het streekvervoer in Drenthe als gevolg van de privatisering achteruit is gegaan? Bent u van mening dat de invoering van marktwerking in het openbaar vervoer en de privatisering van busbedrijven in Noord-Nederland zijn geslaagd? Kunt u dit toelichten?	 Ja. Desgevraagd heeft de provincie Drenthe het volgende meegedeeld. Sinds 1 januari 1999 is ARRIVA actief als stads- en streekvervoerder in Drenthe. In de overgang naar een meer markt- en klantgericht beleid heeft een ontwikkeling plaatsgevonden naar een zakelijke en efficiënte bedrijfsvoering. Daarmee wordt ook de verlaging van de rijksbijdrage in de exploitatie opgevangen. De provincie Drenthe constateert dat in het afgelopen jaar de klachten van reizigers groter in aantal en ernstiger van aard zijn dan in de jaren daarvoor. Enerzijds is dat veroorzaakt door een verandering van de bediening, doordat in toenemende mate vaste lijnen worden omgezet in vraagafhankelijke lijnen. De reiziger blijkt tijd nodig te hebben om aan deze ontwikkeling te wennen. Anderzijds heeft naar mening van de provincie de wijze waarop ARRIVA omgaat met de reiziger, gezien de aard van de klachten, niet geleid tot een klantvriendelijk imago. Het oorzakelijk verband tussen de meer commerciële benadering en het minder klantvriendelijke imago zegt de provincie echter niet te kunnen aantonen. Indien er al sprake zou zijn van een minder klantvriendelijke benadering ben ik net als de provincie Drenthe van mening dat een verband tussen de door u genoemde ontwikkelingen niet kan worden aangetoond. De provincie Drenthe heeft signalen gekregen, aan de hand van klachten van reizigers en waarneming van eigen medewerkers, dat ARRIVA bepaalde ritten niet heeft bediend, terwijl in dezelfde periode ritten voor evenementen wel zijn uitgevoerd. Het oorzakelijk verband tussen deze signalen kan door de provincie echter niet worden vastgesteld. Desgevraagd heeft ARRIVA mij expliciet te kennen gegeven dat er geen sprake is geweest van een relatie tussen evenementenvervoer en het niet rijden van dunbezette lijnen. Ze zegt dit te kunnen staven op basis van logboeken. Net als de provincie Drenthe en ARRIVA heb ik geen reden om aan te nemen dat evenementen hebben geleid tot het minder rijden van dunbezette lijnen. De provincie Drenthe heeft mij meegedeeld dat het correct is dat in oktober het kaartverkooploket annex informatiebalie en de wachtruimte van ARRIVA op de NS-stations in Emmen en Assen zijn gesloten. Hiermee heeft ARRIVA geen eigen verkooppunten meer in de betreffende steden. ARRIVA heeft mij gemeld dat de VSN reeds in 1998, als toenmalige eigenaar, besloten heeft tot sluiting van de betreffende loketten. De sluiting van de loketten zou volgens ARRIVA samenhangen met enerzijds de noodzaak tot een efficiëntere bedrijfsvoering vanwege de afgenomen rijksbijdrage en anderzijds de toegenomen mogelijkheden om via andere wegen vergelijkbare dienstverlening te bieden, zoals telefonische informatie- en bestelservices en internetvoorzieningen. De openingstijden zijn hierdoor juist ruimer dan in geval van eigen loketten. Daarnaast geldt uiteraard dat kaartverkoop via andere verkooppunten, zoals tabakswinkels, postkantoren en NS-balies, wel is gehandhaafd. De samenvoeging van de dienstverlening met de NS zou naar mening van ARRIVA juist in het voordeel van de klant kunnen werken, gezien de gecombineerde balie voor bus en trein. Gezien de bovenstaande reacties acht ik een eenduidige relatie tussen genoemde sluiting en de verkoop van de VSN-bedrijven aan ARRIVA ook hier niet aanwezig. In uw vraagstelling gaat u ervan uit dat er reeds sprake is van marktwerking. Dit is echter niet het geval. Met de huidige wet- en regelgeving is het nog niet mogelijk om het openbaar vervoer via een procedure van openbare aanbesteding te laten plaatsvinden. Daarvoor is de inwerkingtreding van de in de Kamer voorliggende Wet personenvervoer 2000 nodig. In feite gaat het nu derhalve om afspraken die gemaakt worden tussen de noordelijke provincies en de onderneming ARRIVA, waarbij gebruik wordt gemaakt van prestatie-contracten. De mogelijkheid om ARRIVA door middel van marktwerking onder druk te zetten ontbreekt hierbij vooralsnog. Over de mate van tevredenheid van de bestuurders met betrekking tot de samenwerking met ARRIVA schijnen de meningen te verschillen. Voorzover de kwaliteit van de dienstverlening achteruit is gegaan, lijkt dit met name te maken te hebben met de tijdelijke gevolgen van de doorgevoerde reorganisatie. Het is echter niet aan mij om specifieke uitspraken te doen over de beoordeling van een vervoerder door bestuurders van decentrale overheden. Hiervoor verwijs ik u gaarne door naar de direct betrokkenen.	 Verkeer en Waterstaat
 KVR11095.xml	 2000	 PvdA	 Vragen naar aanleiding van een artikel in het Limburgs Dagblad van 10 januari 2000. over een vliegverbod voor KC-135 vliegtuigen van de Amerikaanse luchtmacht.	 Kent u de berichten over het door de Amerikaanse luchtmacht afgekondigde vliegverbod voor een kwart van alle KC-135 vliegtuigen? Welke concrete stappen bent u van plan te nemen om de samenwerking en informatie-uitwisseling met de Amerikanen te verbeteren? Bent u bereid, in afwachting van volledige informatie van de zijde van de Amerikaanse autoriteiten, een vliegverbod van dit type toestel in het Nederlandse luchtruim af te kondigen? Kunt u, gelet op de urgentie, op korte termijn deze vragen beantwoorden? Limburgs Dagblad, 10 januari 2000	 Ja. Wat betreft mijn activiteiten in relatie tot de Amerikaanse overheid heb ik u onder meer geïnformeerd met mijn antwoorden op de vragen van de leden Timmermans en Albayrak, 6 juli 1999 en met mijn brief van 13 oktober 1999. In de informatie-uitwisseling met de Amerikanen is een vliegverbod mij nimmer bekend geworden. Naar aanleiding van de door u genoemde berichten heb ik mij op 19 januari jl. andermaal tot mijn Amerikaanse ambtgenoot gewend en hem schriftelijk gevraagd mij hiervan op de hoogte te stellen. Deze brief is ter informatie bijgevoegd. Op basis van de zelfde argumentatie als eerder ben ik vooralsnog niet bereid om een vliegverbod voor tankervliegtuigen van het type KC-135 te bewerkstelligen. Aanhangsel Handelingen, nr. 1703, Vergaderjaar 1998–1999. Ter inzage gelegd bij de afdeling Parlementaire Documentatie	 Defensie
 KVR11096.xml	 2000	 VVD	 Vragen over de te geringe capaciteit van de A2 op het baanvak tussen Echt en Maastricht.	 Deelt u de zorg dat de capaciteit van de A2 op het baanvak tussen Echt en Maastricht nu al op bepaalde tijdstippen zijn grenzen nadert en dat met de voorziene groei binnen afzienbare tijd een verkeersinfarct dreigt? Bent u bereid zorg te dragen voor de inzet van benuttingsmaatregelen op de A2 om al op korte termijn een betere doorstroming te bereiken? Bent u op de hoogte van de bereidheid van het provinciaal bestuur van Limburg om samen met het Rijk en met private partijen te zoeken naar mogelijkheden om een capaciteitsuitbreiding van twee naar drie stroken tussen Echt en Maastricht te realiseren? Zo ja, bent u dan bereid een dergelijk initiatief van een provinciaal bestuur op haalbaarheid te onderzoeken? Staat u positief tegenover het geopperde idee van betaalstroken? Bent u bereid de Kamer over de voortgang te berichten? Bent u bereid de Tweede Kamer een beleidsnotitie te doen toekomen over de inzet van benuttingsmaatregelen, betaalstroken en PPS bij de aanpak van knelpunten en de uitbreiding van de capaciteit van het landelijk autosnelwegennet?	 Ja, om die reden is in het kader van Samen Werken Aan Bereikbaarheid een verkenning uitgevoerd naar de problemen op de A2 Amsterdam–Duitse grens. Daarin is een aantal knelpunten gesignaleerd op basis waarvan planstudies zijn gestart. Een van deze planstudies is de A2 Grathem–Urmond. De tracéprocedure Urmond–Kerensheide was al gestart. Beide projecten bevinden zich in MIT-categorie 2. Voor wat betreft het traject Kerensheide–Maastricht lijkt de restcapaciteit vooralsnog voldoende. Zoals u weet is in mijn ogen benutting een mogelijke aanpak bij dreigende problematiek. Studies naar benuttingsmaatregelen zijn onderdeel zijn van de planstudie A2 Grathem-Urmond. Nee, ik ben door Gedeputeerde Staten Limburg hierover nog niet formeel op de hoogte gesteld. Voor uw vraag met betrekking tot betaalstroken verwijs ik naar onderstaand antwoord. Met betrekking tot de deelprojecten kan ik u het volgende meedelen: In het Infrastructuurfonds 2000 wordt uitvoerig ingegaan op de inzet van benuttingsmaatregelen bij de aanpak van knelpunten en de uitbreiding van de capaciteit van het landelijk autosnelwegennet. Ook in de komende begroting zal dit weer het geval zijn. Daarnaast ben ik bezig in het kader van het NVVP te onderzoeken welke maatregelen op benuttingsgebied de komende jaren nog meer ingezet kunnen worden. Ik zie op dit moment geen reden hier nu een aparte beleidsnotitie over uit te brengen. Wat betaalstroken betreft is het tevens niet nodig een beleidsnotitie op te stellen. Ik wil de Kamer eraan herinneren dat ik bij brief van 1 juli 1999 heb aangegeven, dat er eerst een aantal experimentele zaken zullen worden gehouden. Daarnaast moet het juridisch advies nog worden ontworpen. Met betrekking tot het onderdeel PPS zal ik de Kamer, zoals toegezegd bij het notaoverleg MIT 2001–2004 van 13 december 1999, binnenkort bij brief nader antwoord geven op de vraag van het kamerlid Leers inzake een toetsingskader PPS. Overigens merk ik op dat de samenhang tussen deze deelprojecten wordt meegenomen in het NVVP.	 Verkeer en Waterstaat
 KVR11097.xml	 2000	 D66	 Vragen naar aanleiding van de arbeidsvoorwaarden bij Albert Heijn BV waar alleen vrouwelijke en alleenstaande mannelijke werknemers een onkostenvergoeding lijken te krijgen voor kinderopvang.	 Kunnen bij Albert Heijn BV alleen vrouwelijke en alleenstaande mannelijke medewerkers die kosten maken in verband met kinderopvang een financiële tegemoetkoming krijgen? Zo ja, vindt u een dergelijke uitsluiting van vergoeding voor de kosten van kinderopvang voor mannelijke medewerkers met een partner beleidsmatig wenselijk? Waarom? Is het u bekend of dergelijke bepalingen ook nog in andere personeelsregelingen en CAO’s worden gehanteerd? Zo ja, welke? Hoe verhouden zich dergelijke bepalingen met de «aanbeveling kinderopvang» van de Stichting van de Arbeid van 26 oktober 1999 naar aanleiding van het Najaarsoverleg? Welke beleidsinstrumenten heeft u – naast de Wet Gelijke Behandeling (WGB) – ter beschikking om de toegankelijkheid van kinderopvangregelingen voor werknemers zonder onderscheid naar sekse te bevorderen? Handboek Personeelszaken Albert Heijn BV Rapport «Meer werken, minder zorgen» (Nyfer mei 1999) Brief, 27 oktober 1999 (26 800 XV, nr. 10)	 Tot voor kort was van een dergelijke bepaling sprake. Echter, sinds 1 oktober 1999 is in de CAO voor de supermarktbranche een kinderopvangregeling afgesproken die geldt voor alle medewerkers. De tekst van het Handboek Personeelszaken Albert Heijn BV waarnaar u in uw noot bij vraag 1 verwijst, wordt binnenkort aan de nieuwe regeling aangepast. Nee. Wenselijk acht ik de situatie waarin zowel werkende moeders als werkende vaders door gebruik van kinderopvangvoorzieningen hun verantwoordelijkheid voor de opvang van hun kinderen tijdens hun werk kunnen dragen. In het verlengde daarvan is het van belang dat werkgevers op hun beurt medeverantwoordelijkheid dragen voor de kinderopvang van hun vrouwelijke èn mannelijke werknemers en daartoe een kinderopvangregeling treffen die voor alle werknemers openstaat. Bijkomend voordeel van deze situatie voor werkgevers is, dat zo de werkgeversbijdrage voor kinderopvang door de werkgevers van beide ouders gedeeld kan worden. Bij de ontwikkeling van de Wet basisvoorziening kinderopvang zal een situatie zoals hiervoor geschetst worden nagestreefd. Uit het onderzoek «Arbeid en zorg in CAO’s 1998» van de Arbeidsinspectie, waarvan de resultaten binnenkort aan de Tweede Kamer zullen worden toegestuurd, blijkt het volgende. Voor het onderzoek is een steekproef van 132 CAO’s onderzocht: een steekproef uit alle bedrijfstak-CAO’s met 5000 of meer werknemers en alle ondernemings-CAO’s die gelden voor 2000 of meer werknemers. In 73 van deze CAO’s is een concrete afspraak over een kinderopvangregeling aangetroffen. Van deze CAO’s was er in 1998 1 (die van de Bouw UTA) met een kinderopvangregeling uitsluitend bestemd voor vrouwen en hadden 8 CAO’s (vier CAO’s van AKZO, de CAO’s van het Bankbedrijf, het Verzekeringsbedrijf Binnendienst en Buitendienst en de CAO voor Architectenbureaus) een regeling die specifiek bedoeld was voor vrouwen en alleenstaande mannen. Inmiddels zijn, zo blijkt uit de meest actuele stand van zaken, de bepalingen in de CAO’s voor het Bankbedrijf en de Bouw UTA gewijzigd en ook opengesteld voor mannelijke werknemers. Daarmee resteren 7 CAO’s met een kinderopvangregeling die niet voor alle mannelijke werknemers is opengesteld. Verder is ook bekend dat KPN, waarvan de CAO niet in de steekproef zat, een dergelijke regeling heeft. In de Aanbeveling Kinderopvang van de Stichting van de Arbeid waarnaar u in uw vraag verwijst, beveelt de stichting CAO-partijen en ondernemingen aan «om een regeling voor kinderopvang te treffen respectievelijk na te gaan of en hoe een dergelijke regeling kan worden uitgebreid». In de toelichting op de Aanbeveling geeft de stichting aan dat bij «uitbreiding» behalve aan uitbreiding van de capaciteit voor 0 tot 4-jarigen of een regeling voor buitenschoolse opvang, ook gedacht kan worden aan «een verruiming van de doelgroep van de regeling». Daarbij wordt evenwel niet expliciet aanbevolen om regelingen (ook) open te stellen voor mannelijke werknemers met werkende partners. Verondersteld mag worden dat de kinderopvangregelingen van de Bouw UTA en het Bankbedrijf mede onder invloed van de Aanbeveling en de daaraan voorafgaande discussie in kringen van sociale partners gewijzigd zijn. Ik meen te mogen verwachten dat bij het expireren van de genoemde 7 CAO’s waarin nog sprake is van een beperking van de doelgroep van de kinderopvangregeling, ook deze CAO’s in de lijn van de Aanbeveling zullen worden bijgesteld. Deze verwachting is mede gebaseerd op het feit dat, zoals uit de herhaalde onderzoeken van de Arbeidsinspectie blijkt, het aantal CAO’s met kinderopvangregelingen die slechts voor vrouwen en alleenstaande mannen open staan, in de afgelopen jaren gestaag is afgenomen. Een beleidsinstrument dat ingezet kan worden om de toegankelijkheid van kinderopvangregelingen in CAO’s te bewaken, is het toetsingskader voor de algemeen verbindend verklaring (AVV) van CAO’s. Vanzelfsprekend kunnen niet alle CAO’s, maar alleen die CAO’s die ter algemeen verbindend verklaring worden aangeboden, met dit kader worden getoetst. Ondernemings-CAO’s vallen daarmee buiten het toepassingsbereik van dit beleidsinstrument. In het vernieuwde toetsingskader dat sinds 1 januari 1999 door de Arbeidsinspectie wordt gehanteerd, is het volgende vastgelegd: «Onderscheid in rechten op grond van voorkeursbeleid mag niet voortduren als de achterstandssituatie is opgeheven. Indien bijvoorbeeld vrouwen een betere kinderopvangregeling krijgen dan mannen dient er een hardheidsclausule te zijn op grond waarvan mannen in een vergelijkbare positie ook aanspraak kunnen maken op die rechten». Dit uitgangspunt kan de algemeen verbindend verklaring van een CAO met een kinderopvangbepaling die slechts bedoeld is voor vrouwen en alleenstaande mannen verhinderen. Daarnaast is het belang van (uitbreiding van) kinderopvang een regelmatig terugkerend onderwerp in gesprekken met sociale partners. Zo was de Aanbeveling kinderopvang van de stichting van de Arbeid een vervolg op het Voorjaarsoverleg met de Stichting in juni 1999. Voorts vormt de beschikbaarheid van kinderopvang voor kinderen tot en met 12 jaar voor alle werkenden een nadrukkelijk uitgangspunt voor de nieuwe Wet basisvoorziening kinderopvang: een uitgangspunt dat bij de vormgeving van het kinderopvangstelsel voor de lange termijn een belangrijke rol speelt.	 Sociale Zaken en Werkgelegenheid
 KVR11098.xml	 2000	 CDA	 Deze vragen hebben te maken met het stoppen van de financiering, vanuit het Europees Sociaal Fonds, van projecten van het ROC Westerschelde te Terneuzen.	 Bent u bekend met het feit dat het ROC Westerschelde (Terneuzen) met succes een groot aantal projecten voor moeilijk bemiddelbare en langdurig werklozen, alsmede vroegtijdig schoolverlaters, aanbiedt, waardoor vele honderden deelnemers konden worden teruggeleid naar de arbeidsmarkt? Bent u bekend met het feit dat dit tot op heden mogelijk kon worden gemaakt door financiering vanuit het Europees Sociaal Fonds? Bent u tevens bekend met het feit dat continuering van deze projecten niet mogelijk is, vanwege het feit dat de financiering per 1 januari 2000 zal stoppen omdat Arbeidsvoorziening Zeeland zegt deze ROC-projecten binnen haar budget te kunnen subsidiëren? Deelt u onze mening dat het niet langer financieren van deze ROC-projecten een ongewenst gevolg is van de veranderde financieringsstructuur, zoals is aangegeven in uw brief van 6 december 1999 (kenmerk AM/AAB/99/69774)? Deelt u de mening dat voorkomen moet worden dat deze projecten verdwijnen met als gevolg dat er 20 tot 40 banen bij het ROC verloren zullen gaan? Zo ja, welke maatregelen wilt u nemen om dit tegen te gaan? Zo neen, waarom niet? Bijlagen ondershands aan de minister toegezonden	 Mij is bekend, dat het ROC Westerschelde, op basis van ESF-aanvragen van gemeenten, en co-financiering door het ministerie van OC&W en het ROC zelf en zonder co-financiering van Arbeidsvoorziening Zeeland, projecten heeft uitgevoerd voor doelgroepen met een, naar alle waarschijnlijkheid, zeer grote afstand tot de arbeidsmarkt. Uit de door het ROC Westerschelde verstrekte informatie aan Arbeidsvoorziening blijkt dat, in de jaren 1995 tot en met 1998 in totaal 979 personen aan deze projecten hebben deelgenomen. Van deze groep zouden in deze periode 252 personen (+ 26%) zijn uitgestroomd naar werk. De projecten werden laatstelijk van 1 januari 1998 tot 31 december 1999 ondersteund door ESF-subsidie. Het beëindigen van de ESF-bijdrage in de subsidiëring van de projecten is een gevolg van het feit dat de huidige planperiode van ESF afliep per 31 december 1999. In de loop van 1999 is het ROC Westerschelde door Arbeidsvoorziening Zeeland diverse malen gewezen op het feit dat de planperiode van het huidige ESF op 31 december 1999 afliep en dat er onzekerheid bestond over de ESF-programmering 2000 tot en met 2006. Gegeven het einde van de huidige planperiode heeft Arbeidsvoorziening Zeeland ook geen mogelijkheden meer om uit hoofde hiervan nog ESF-subsidie toe te kennen voor 2000. Verder was subsidiëring van de projecten uit het budget van Arbeidsvoorziening Zeeland niet aan de orde, aangezien Arbeidsvoorziening Zeeland ook in de achterliggende periode niet als aanvrager of participant in deze projecten is opgetreden. Inzet van het prestatiebudget van Arbeidsvoorziening is ook geen mogelijkheid. Dit omdat het budget wordt ingezet ten behoeve van de reïntegratie van werkzoekenden fase 2 en 3. De doelgroep van de projecten van het ROC Westerschelde hebben een zeer grote afstand tot de arbeidsmarkt (fase 4). Gemeenten en Uvi’s zetten hun budgetten overigens wel in voor deze doelgroep. In de afgelopen jaren hebben zich verschillende wijzigingen voorgedaan in verantwoordelijkheidsverdeling voor de reïntegratie van werkloze werkzoekenden en de financiering daarvan. Momenteel is er sprake van een gedeelde verantwoordelijkheid van Arbeidsvoorziening, gemeenten en Lisv voor de reïntegratie van hun cliënten. Verder hebben gemeenten (GB6) en Lisv/uitvoeringsinstellingen de beschikking gekregen over meer eigen (inkoop)budgetten voor de reïntegratie van hun uitkeringsgerechtigden. Dit betekent dat uitvoerders van (delen van) reïntegratietrajecten, meer dan in het verleden, opdrachten moeten verwerven. Tevens is er sprake van een aanzienlijke toename van de beschikbare middelen voor reïntegratie, onder meer als gevolg van de middelen die beschikbaar zijn in het kader van ESF doelstelling 3. Voor de nieuwe planperiode (2000–2006) van ESF doelstelling 3 is ervoor gekozen aan te haken bij de huidige verantwoordelijkheidsverdeling voor de reïntegratie van werklozen. De betrokken instellingen, Arbeidsvoorziening, het Lisv en de G25, kunnen zo hun verantwoordelijkheid voor het activerende arbeidsmarktbeleid verder vergroten. Verder kan hiermee een doelmatiger en doeltreffender inzet van de ESF-3 middelen worden bereikt en biedt dit goede mogelijkheden om aan te sluiten bij de prioriteiten zoals beschreven in de EU-Verordening ESF-3. Dit betekent dat voorstellen voor de besteding van ESF-3 middelen in de nieuwe planperiode additioneel worden ingezet bovenop de bestaande, geïntensiveerde rijksmiddelen gericht op reïntegratie van werklozen. Vanwege de verbinding tussen deze inzet van ESF-3 middelen en rijksmiddelen kunnen alleen de eerst verantwoordelijke voor de reïntegratie van werkzoekenden aanvragen indienen voor ESF-3 co-financiering. Deze veranderde verantwoordelijkheidstructuur hoeft geen negatieve gevolgen te hebben voor de onderhavige ROC-projecten. De organisaties die de beschikking hebben over eigen reïntegratiebudgetten kunnen trajecten of delen daarvan inkopen bij derden. Dit betekent dat bijvoorbeeld de gemeente Terneuzen, maar ook Arbeidsvoorziening en de uvi’s. scholingstrajecten kunnen inkopen bij het ROC Westerschelde. Voor wat betreft de financiering van de huidige ROC-projecten is hiervoor reeds aangegeven dat het ROC Westerschelde op de hoogte gesteld werd van het einde van de planperiode en over de onzekerheid voor de nieuwe planperiode. Gezien het antwoord op vraag 4, is er geen reden om ervan uit te gaan dat het wijzigen van de financieringsstructuur in de nieuwe planperiode van ESF-doelstelling 3 tot gevolg zal hebben dat er banen verloren zullen gaan bij ROC’s. Indien het ROC Westerschelde een doeltreffend aanbod heeft om een bijdrage te leveren aan de reïntegratie van werkzoekenden op de arbeidsmarkt, mag verwacht worden dat de organisaties met inkoopbudgetten gebruik zullen maken van dit aanbod. Bijvoorbeeld gemeenten kunnen middelen voor scholing en activering in het kader van de WIW hiervoor benutten. De deelnemers aan het in de afgelopen planperiode uitgevoerde project voortijdig schoolverlaters van het ROC Westerschelde staan niet ingeschreven bij een onderwijsinstelling. Daarom is het niet mogelijk deze deelnemers mee te nemen in het in de komende planperiode aangekondigde prioriteit Leven Lang Leren, maatregelen Bestrijding Voortijdig Schoolverlaters van het ministerie van OCenW. Deze maatregel is, evenals in de vorige planperiode, gericht op potentiële voortijdig schoolverlaters die zijn ingeschreven in de beroepsopleidende leerweg van het secundair beroepsonderwijs. De maatregel heeft namelijk een preventief en geen curatief karakter. Mocht het ROC besluiten deze projectdeelnemers alsnog in te schrijven in de beroepsopleidende leerweg, dan kunnen degenen die voldoen aan het profiel van de projectdeelnemers van de landelijke maatregel Bestrijding Voortijdig Schoolverlaten hierin opgenomen worden. Overigens is de vergoeding die het ROC dan per deelnemer zal ontvangen voor potentiële voortijdig schoolverlaters in het landelijk project lager dan de ESF-subsidie die men in de oude situatie per deelnemer ontving. Ik kan u voorts melden dat op dit moment in overleg tussen het Ministerie van OC&W en het ROC Westerschelde wordt bezien of het mogelijk is om één van de projecten die gericht is op werklozen mee te nemen in de maatregel versterking Beroeps Begeleidende Leerweg (BBL) dat is opgenomen in de prioriteit Leven Lang Leren van het EPD 2000–2006. Zie hierover bijvoorbeeld hoofdstuk I van de notitie «Overzicht van reïntegratie-inspanningen», dat op 23 augustus 1999 aan de Tweede Kamer is aangeboden (kamerstuk 23 972, nr. 37)	 Sociale Zaken en Werkgelegenheid
 KVR11099.xml	 2000	 PvdA	 Aanvullende vragen op eerdere vragen van de leden Buijs, Verburg en Schoenmakers (Aanh. Hand. II, 1999-2000, nr. 741) over het stoppen van de financiering, vanuit het Europees Sociaal Fonds, van projecten van het ROC Westerschelde te Terneuzen.	 Zijn bij ROC Westerschelde 500 cursisten op jaarbasis gedupeerd en zullen 25 volledige arbeidsplaatsen verloren gaan als gevolg van het eindigen van ESF-subsidies? Weet u of elders in het land werkgelegenheidsprojecten voor moeilijk bemiddelbare mensen om dezelfde reden zijn beëindigd of zullen worden beëindigd? Ziet u alternatieve mogelijkheden voor gemeenten, die niet langer zelfstandig ESF-subsidies mogen aanvragen, om hun werkgelegenheidsprojecten te financiëren?	 Het beëindigen van de ESF-subsidie is een gevolg van het feit dat de huidige planperiode van het huidige ESF afliep per 31 december 1999. In de loop van 1999 is het ROC Westerschelde door Arbeidsvoorziening Zeeland diverse malen hierop gewezen en tevens dat er onzekerheid bestond over de ESF-programmering 2000 tot en met 2006. Mij is bekend dat het ROC Westerschelde heeft aangegeven dat door het beëindigen van de ESF-subsidie jaarlijks 500 cursisten gedupeerd zullen worden en 25 volledige arbeidsplaatsen verloren zullen gaan. Hieruit blijkt dat ESF-subsidies zijn gebruikt om structurele voorzieningen te treffen. Echter ESF-subsidies hebben tot doel projecten te cofinancieren. Eén van de kenmerken van deze projecten is dat sprake dient te zijn van een beperkte looptijd (1 à 2 jaar) en dat ze additioneel zijn. Ik heb geen aanwijzingen dat dit het geval is. In de afgelopen jaren zijn verschillende wijzigingen in de verantwoordelijkheidsverdeling voor de reïntegratie van werkloze werkzoekenden en de financiering daarvan doorgevoerd. Hierdoor hebben onder meer gemeenten meer beleidsmatige en financiële ruimte gekregen. Voor de komende planperiode van ESF3 is besloten bij deze verantwoordelijkheidsverdeling aan te sluiten. Deze veranderde financieringsstructuur hoeft geen negatieve gevolgen te hebben voor de door u genoemde projecten. De organisaties die de beschikking hebben over eigen reïntegratiebudgetten (bijvoorbeeld de gemeenten of arbeidsvoorziening) kunnen uiteraard trajecten of delen daarvan inkopen bij derden. Met Arbeidsvoorziening heb ik afgesproken dat zij de beschikbare ESF3 middelen (250 mln. gulden in 2000) inzet voor de voor deze organisatie relevante doelgroepen, met dien verstande dat voor wat betreft de instromende en langdurig werklozen met een ABW-uitkering Arbeidsvoorziening zich bij voorrang richt op de niet-G25 gemeenten. Voor de niet-uitkeringsgerechtigden kan Arbeidsvoorziening ESF-middelen inzetten in alle gemeenten. Ik kan u overigens melden dat op dit moment in overleg tussen het Ministerie van OC&W en het ROC Westerschelde wordt bezien of het mogelijk is om één van de projecten die gericht is op werklozen mee te nemen in de maatregel Beroeps Begeleidende Leerweg (BBL) dat is opgenomen in de prioriteit Leven Lang Leren, onderdeel beroepsonderwijs van het EPD 2000–2006.	 Sociale Zaken en Werkgelegenheid
 KVR1110.xml	 1995	 CDA	 	 Is er speciale politiepost geplaatst op/naast het terrein van de Bazaar in Beverwijk? Zo ja, welke wijze van financiering is voor deze constructie gekozen aangezien het om beveiligen van particulier terrein gaat? Waar is deze regeling op gebaseerd? Valt deze preventief werkende politiepost binnen de bezetting van de reguliere politie aldaar? Hoe is deze regeling te rijmen met uw eigen opvatting over de doorberekening van politiekosten? Is een formele regeling voor de doorberekening van politiekosten hiermee opnieuw actueel?	 	 Binnenlandse Zaken
 KVR11100.xml	 2000	 CDA	 Vragen over de problemen die in Twente ontstaan door het intrekken van ESF (Europees Sociaal Fonds) subsidies.	 Is het u bekend dat de door de invoering van het vijfde kaderprogramma van het Europees Sociaal Fonds en daaraan gerelateerde intrekking van het ESF-mandaat voor de regio Twente, geld dreigt weg te vloeien naar Arbeidsvoorziening Rijswijk dat aanvankelijk bestemd was voor betreffende gemeenten in deze regio? Zo neen, bent u bereid daarnaar onderzoek te doen? Bent u op de hoogte van het feit dat dit voor drie Twentse gemeenten een korting van 75% van hun totale budget betekent? Zo ja, welke alternatieven dienen naar uw mening aangedragen te worden om de achterstandssituatie in Twente dan op te lossen? Deelt u onze mening dat er een overgangsregeling naar het nieuwe Enig Programmerings Document ontbreekt, waardoor een terugloop van ESF-projecten wordt verwacht, de realisatie van een aantal projecten wordt gefrustreerd en de continuïteit van een aantal projecten op de tocht staat? Zo ja, hoe moeten – regionaal georiënteerde – projecten in het vervolg gerealiseerd worden? Op welke wijze wordt in de uitvoering en vormgeving van het ESF-programma voor de komende jaren aandacht besteed aan specifiek regionaal georiënteerde projecten als hierboven omschreven?	 In de afgelopen jaren zijn verschillende wijzigingen in de verantwoordelijkheidsverdeling voor de reïntegratie van werkloze werkzoekenden en de financiering daarvan doorgevoerd. Hierdoor hebben onder meer gemeenten meer beleidsmatige en financiële ruimte gekregen. Voor de komende planperiode van ESF3 is besloten bij deze verantwoordelijkheidsverdeling aan te sluiten. Deze veranderde financieringsstructuur hoeft geen negatieve gevolgen te hebben voor thans met ESF-gefinancierde projecten in de regio Twente. De organisaties die de beschikking hebben over eigen reïntegratiebudgetten (bijvoorbeeld de gemeenten of arbeidsvoorzieningen) kunnen namelijk trajecten of delen daarvan inkopen bij derden. De trajecten die uitvoerders aanbieden dienen dan uiteraard wel binnen de beleidsprioriteiten «Activerend Arbeidsmarktbeleid» en «Leven Lang Leren», zoals neergelegd in het Enig Programmerings Document ESF3 2000–2006 te passen. Het is belangrijk om een onderscheid te maken tussen de verschillende Europese subsidiestromen die de afgelopen programmaperiode in de regio Twente zijn ingezet. Behalve uit Doelstelling 3 en 4 ontving Twente in deze periode eveneens middelen uit Doelstelling 2. In de komende programmaperiode is Twente, als gevolg van besluitvorming door de Europese Commissie geen Doelstelling 2 regio meer. Het is inderdaad goed mogelijk dat als gevolg van het wegvallen van de Doelstelling 2 middelen het totale budget voor Twente uit Europese subsidies aanzienlijk minder zal zijn. Uit de mij beschikbare informatie met betrekking tot ESF3 blijkt echter niet dat de drie Twentse gemeenten, in de nieuwe planperiode van ESF3, worden geconfronteerd met een korting. Berekeningen geven aan dat de aan de gemeenten Almelo, Enschede en Hengelo in 1999 in totaal bijna 5 mln. gulden ESF3 is toegekend. Op basis van de verdeling van de 100 mln. gulden aan ESF3 middelen die beschikbaar zijn voor de G25 hebben deze gemeenten in 2000 een trekkingsrecht van ruim 5.5 mln. gulden ESF3 ten behoeve van de sluitende aanpak en langdurig werklozen. Voor de niet G25 gemeenten heb ik met Arbeidsvoorziening afgesproken dat zij de beschikbare ESF3 middelen ten bedrage van 250 mln. gulden in 2000 inzet voor de prioriteit Activerend Arbeidsmarktbeleid, maatregelen sluitende aanpak en bestrijding langdurige werkloosheid, met dien verstande dat voor wat betreft de instromende en langdurig werklozen met een ABW-uitkering Arbeidsvoorziening zich bij voorrang richt op de niet-G25 gemeenten. Voor de niet-uitkeringsgerechtigden kan Arbeidsvoorziening afspraken maken met alle gemeenten. Ook kan de regio Twente gebruik maken van het programma «scholing voor behoud van werk» dat naar inhoud kan worden gezien als opvolger van ESF-4. Voor wat betreft de inzet van ESF-3 in 2000 dient daarbij wel te worden aangetekend, dat ik voor het feitelijk inzetten van deze middelen in 2000 afhankelijk ben van het tijdstip waarop de Europese Commissie de goedkeuring hecht aan het door mij op 19 oktober jl. ingediende Enig Programmeringsdocument ESF-3 2000–2006. De verwachting is, gegeven de in de EU-Verordening vastgelegde periode, dat de Europese Commissie op zijn vroegst in mei 2000 het EPD zal goedkeuren. Op dit moment wordt door mijn departement, in nauw overleg met de aanvragers, gewerkt aan het opzetten van een uitvoeringsstructuur, zodat na goedkeuring van het EPD door de Europese Commissie van start kan worden gegaan met ESF-3. Het einde van de planperiode ESF-3 op 31 december 1999 is van de kant van Arbeidsvoorziening aangegeven richting de aanvragers. Aan het eind van 1999 is door Arbeidsvoorziening geïnventariseerd in welke mate er sprake was van een restbudget ESF-3. In oktober 1999 bleek dat nog 181 mln. gulden niet verplicht was. Voor het eind van de planperiode diende dit bedrag te zijn verplicht. Op basis van besluitvorming in het Comité van Toezicht (waarin de Europese Commissie, sociale partners, VNG en SZW zitting hebben) is het bedrag verplicht voor 31 december jl. Kern van de besluitvorming van het Comité van Toezicht was dat aanvragers de mogelijkheid zou worden geboden om projecten, die voor 1999 een positieve beschikking hadden ontvangen maar hun budget in dat jaar niet volledig wisten te realiseren, de mogelijkheid te bieden op doorloop in 2000 (budgettair neutraal). Vervolgens zijn door Arbeidsvoorziening de afgewezen projecten voor kalenderjaar 1999 opnieuw bezien. Een van de projecten bleek te zijn afgewezen op grond van budgetuitputting. Dit project is alsnog toegekend. Daarna zijn de nog liggende aanvragen op volgorde van binnenkomst behandeld en beschikt totdat het budget was uitgeput. Door het mogelijk maken van deze doorloop naar 2000 én het uitputten van het nog niet verplichte budget zal, naar alle waarschijnlijkheid, terugval in het aantal projecten beperkt zijn. In de nieuwe voorstellen voor verandering in de structuur voor werk en inkomen wordt aangegeven, dat er een Raad voor Werk en Inkomen komt. Deze raad analyseert ontwikkelingen op het gebied van sociale zekerheid, arbeidsmarkt en reïntegratie en stelt jaarlijks ten behoeve van de minister een kader op met concrete voorstellen voor de vormgeving van dit beleid. De Raad voor Werk en Inkomen bestaat uit vertegenwoordigers van werkgevers, werknemers en gemeenten, en heeft een onafhankelijke voorzitter. Dit kader omvat ook voorstellen voor de omvang en verdeling van de publieke reïntegratiemiddelen en vergoedingen die voor reïntegratietrajecten beschikbaar worden gesteld. Hierbij wordt de inzet van de ESF-middelen betrokken. Ook ontwikkelt de Raad criteria op grond waarvan sectorale, regionale en bedrijfsinitiatieven op het gebied van de reïntegratie van uitkeringsgerechtigden/werkzoekenden gesubsidieerd kunnen worden. De adviestaak van de Raad omvat expliciet de aansluiting tussen regionaal en sectoraal arbeidsmarktbeleid. Ik meen dat hiermee én met de mogelijkheden van de regionale platforms voor beleidsafstemming en middelencoördinatie, voldoende waarborgen zijn getroffen om een goede koppeling tussen sectoraal arbeidsmarktbeleid en regionaal beleid mogelijk te maken.	 Sociale Zaken en Werkgelegenheid
 KVR11101.xml	 1999	 CDA	 Vragen naar aanleiding het bericht in Nucleonics Week van 24 oktober 1999 dat op 9 oktober 1999 op een autosnelweg in Oost-Frankrijk door een ongeval een truck in brand is gevlogen waardoor 900 radioactieve rookmelders zijn verbrand, ten gevolge waarvan 40 mensen, meest hulpverleners, waarschijnlijk besmet zijn geraakt met de hoogradiotoxische stof Americium.	 Is het waar dat 9 oktober jl. op een autosnelweg in Oost-Frankrijk door een ongeval een truck in brand is gevlogen waardoor 900 radioactieve rookmelders zijn verbrand, ten gevolge waarvan 40 mensen, meest hulpverleners, waarschijnlijk besmet zijn geraakt met de hoogradiotoxische stof Americium 241? Is het u bekend dat de directeur van de Franse stralingsveiligheidsautoriteit, Andre-Claude Lacoste, naar aanleiding van dit ongeval heeft gepleit voor een verbod van rookmelders waarin deze radioactieve stof is verwerkt? Wanneer zal de wijziging van het Bouwbesluit, samenhangende met de uitvoering van de Europese Richtlijn Stralingsbescherming, rechtskracht verkrijgen? Is het waar dat op grond van het te wijzigen Bouwbesluit, vanuit het gezichtspunt brandpreventie, de toepassing van rookmelders verplicht kan worden gesteld en dat dus een enorme toeneming van het gebruik van radioactieve rookmelders verwacht mag worden? Hoeveel radioactieve rookmelders zijn tot nu toe verkocht en hoeveel zullen er tengevolge van het te wijzigen Bouwbesluit de komende jaren bij gaan komen? Is het waar dat bij de risicobeoordeling van radioactieve rookmelders wordt uitgegaan van het groepsrisico bij «normaal» gebruik en dat uit het ongeval zoals in vraag 1 bedoeld blijkt dat onvoldoende rekening wordt gehouden met het individuele risico? Klopt het dat een van de uitgangspunten bij de momenteel toegepaste groeps-risico-analyse is dat slechts 1% van het Americium-oxide bij verbranding in gasvorm ontwijkt? Hoe is dit te rijmen met het aantal besmette personen bij het in vraag 1 bedoelde ongeval? Moet in de toekomst voor een dergelijk effect ook niet worden gevreesd bij verbranding van honderden afgedankte radioactieve rookmelders in vuilverbrandingsinstallaties? Bent u, gezien het feit dat er voldoende alternatieven voor radioactieve rookmelders beschikbaar zijn, bereid, al dan niet binnen Europees kader, een verbod op radioactieve rookmelders te bevorderen? Zo neen, waarom niet? Is het, zolang een verbod niet tot de mogelijkheden zou behoren, mede gezien de mogelijke cumulatieve risico’s ten gevolge van het in de toekomst te verwachten aantal radioactieve rookmelders in het afval, niet dringend gewenst een preventiebeleid te voeren waarbij het gebruik van radioactieve rookmelders wordt ontmoedigd c.q. het gebruik van niet-radioactieve rookmelders wordt bevorderd? Bent u bereid, gezien de binnen afzienbare termijn in het Bouwbesluit op te nemen eisen aangaande brandpreventie en op grond van de te verwachten sterke toeneming van het aantal (radioactieve) rookmelders, een dergelijk preventie- en stimuleringsbeleid te ontwikkelen? Kunt u ingaan op de mogelijkheden in een preventiebeleid van: * een inleveringsplicht ten aanzien van radioactieve rookmelders * een acceptatieplicht voor gemeentebesturen om de aangeboden radioactieve rookmelders in te nemen * een statiegeldregeling voor radioactieve rookmelders * een subsidie op de toepassing van niet-radioactieve rookmelders * een verplichting om het verplichte etiket waaruit blijkt dat de rookmelder een radioactieve bron bevat duidelijk zichtbaar aan de buitenkant van de radioactieve rookmelders aan te laten brengen * duidelijke informatie over de radioactieve bron op de gebruiksaanwijzing bij de betreffende rookmelders * duidelijke publieksinformatie over de mogelijke gevaren van radioactieve rookmelders? Nucleonics Week, 24 oktober 1999 Dit is via de leveranciers of importeurs vrij eenvoudig te achterhalen Op dit moment wordt dit desbetreffende merkje aan de binnenzijde van de rookmelders aangebracht	 Op 9 oktober 1999 heeft op de A31 In Frankrijk vlakbij Langres (in de Haute-Marne) een auto-ongeluk plaatsgevonden waarbij een vrachtwagen is verbrand die onder meer radioactieve rookmelders vervoerde. Onderzoek van de bij het ongeluk betrokken hulpverleners (in totaal ongeveer 40 personen) door de OPRI (Office de Protection contre les Rayonnement lonisants) heeft aangetoond dat er geen sprake is van meetbare besmetting met Americium. Ja. Naar verwachting treedt het gewijzigde Bouwbesluit op 1 januari 2002 in werking. In de voorgenomen wijziging van de woningbouwvoorschriften van het Bouwbesluit (wijzigingsbesluit «afstemming Bouwbesluit fase 1 op fase 2», gepubliceerd in Staatsblad 619, 17 november 1998) is de aanwezigheid van een of meer op het elektriciteitsnet aangesloten rookmelder(s) verplicht in nieuwbouwwoningen. Er wordt in het voorschrift geen onderscheid gemaakt tussen een optische rookmelder of een radioactieve rookmelder. De aanvrager van een bouwvergunning heeft de vrijheid om aan te geven op welke wijze hij aan het voorschrift wil voldoen. Gelet op het feit dat het huidige marktaandeel van de radioactieve rookmelders groot is (meer dan 90%), is te verwachten dat de verplichting op grond van het Bouwbesluit een toename van het aantal radioactieve rookmelders tot gevolg zal hebben. Moeilijk voorspelbaar is hoe groot die toename zal zijn. Geschat wordt dat tot op heden in Nederland ongeveer 1 miljoen radioactieve rookmelders verkocht zijn. Naar verwachting zal de verplichting op grond van het Bouwbesluit, zoals in het antwoord op vraag 3 reeds is vermeld, een toename van het aantal radioactieve rookmelders tot gevolg hebben. Hoe groot deze toename zal zijn, is echter moeilijk te voorspellen. Bij de risicobeoordeling van kleine radioactieve bronnen zoals rookmelders, speelt, overeenkomstig het Nederlandse risicobeleid (OMR, ORS), alleen het individuele risico een rol en niet het groepsrisico. Door het RIVM zijn berekeningen uitgevoerd uitgaande van conservatieve aannames. Uit deze berekeningen blijkt dat ook bij ongevallen zoals een brand waarbij 1000 radioactieve melders zijn betrokken en waarbij wordt aangenomen dat het Americium volledig (100 %) in de lucht ontsnapt, de individuele dosis voor de mensen in de omgeving ver onder de normen blijft. Dit is tevens de verwachting voor de betrokken hulpverleners. Het resultaat van de metingen in Frankrijk (zie antwoord 1) is in lijn hiermee. Bij de berekening van de individuele dosis als gevolg van de gecontroleerde verbranding in afvalverbrandingsinstallaties (AVI’s) wordt uitgegaan van de jaarlijkse verbranding van 10 000 rookmelders per AVI. Hierbij wordt aangenomen dat 1 promille van de radioactiviteit in lucht wordt geloosd. Bij deze aanname wordt rekening gehouden zowel met de eigenschappen van Americium bij verbranding alsmede met de bij AVI’s aanwezige filtersinstallatie. Bij de keuze van een van beide soorten rookmelders (optische of radioactieve) dienen verschillende aspecten in beschouwing te worden genomen zoals brandgevoeligheid, betrouwbaarheid, eigenschappen van het aanwezige materiaal. Al naar gelang de specifieke situatie zal de ene soort te prefereren zijn boven de andere. Mede gelet op het voorgaande, ligt een verbod op radioactieve rookmelders niet in de rede. Mede naar aanleiding van de verplichtingen voortvloeiend uit de EU richtlijn 96/29/Euratom (de zogenaamde «Euratom basisnormen») wordt thans bekeken op welke manier het bestaande dereguleringsbeleid voor radioactieve rookmelders, en dan met name wat betreft de afvalfase, bijgesteld of aangepast kan worden. Een beleidsnotitie over het gebruik van radioactieve rookmelders is in voorbereiding en zal naar verwachting medio 2000 aan u worden voorgelegd. Daarin zal onder andere worden ingegaan op de door u in vraag 10 genoemde aspecten.	 Volkshuisvesting, Ruimtelijke Ordening en Milieubeheer
 KVR11102.xml	 1999	 PvdA	 Vragen naar aanleiding van berichten in de Haagsche Courant van 9 december 1999 waaruit zou blijken dat het aanbrengen van keramische vezels in de motoruitlaten de geluidsoverlast van vliegtuigen kan verminderen.	 Kent u de berichten, waaruit zou blijken dat het aanbrengen van keramische vezels in de motoruitlaten de geluidsoverlast van vliegtuigen kan verminderen? Deelt u de mening dat bij de bestrijding van geluidhinder de voorkeur dient uit te gaan naar bronmaatregelen boven effectmaatregelen en dat derhalve het perspectief van de bovengenoemde mogelijkheden serieus verkend moet worden? Ziet u mogelijkheden het verdere proces van onderzoek, marktintroductie en concrete toepassingen te bevorderen, te faciliteren en te ondersteunen, ten opzichte van onderzoeksinstellingen en marktpartijen? Wilt u bevorderen dat zo snel als verantwoord rondom de luchthaven Schiphol praktijkervaring wordt opgedaan met het aanbrengen van geluidsreducerend materiaal in bestaande toestellen? Kunt u hierbij ook een termijn noemen? Haagsche Courant, 9 december 1999 Zie Boegbeeld Techologie-aanpak Verkeer en Vervoer uit de Nota Milieu en Ekonomie, pag. 91, juni 1997 Volkskrant, 10 december 1999: uitlatingen van materiaaldeskundige Brinkman van TNO	 Ja. Ja. Naar aanleiding van het bericht is contact opgenomen met TNO. De vinding, een keramische vezel waarmee het uitlaatgeluid van een vliegtuigmotor waarschijnlijk beter kan worden geabsorbeerd dan met de huidige toegepaste materialen, blijkt zich in een nog zeer experimentele fase van ontwikkeling te bevinden. Er zijn tot nu toe alleen computersimulaties uitgevoerd. De volgende stap is vervaardiging van het materiaal en testen in een proefopstelling. Daarna volgt een mogelijke fase van testen in de praktijk. In overleg met TNO wordt nagegaan of en op welke wijze de verdere ontwikkeling van de vinding van TNO kan worden gestimuleerd. Daarvoor is het nu nog te vroeg. TNO heeft meegedeeld dat het nog enige jaren kan duren voordat het geluiddempend materiaal eventueel op de markt kan komen. Allereerst dienen de resultaten die geboekt zijn bij theoretische computersimulaties nog in de praktijk te worden getoetst. Een termijn waarop eventuele feitelijke implementatie plaats kan vinden, is hierbij thans nog niet te noemen.	 Volkshuisvesting, Ruimtelijke Ordening en Milieubeheer
 KVR11103.xml	 2000	 CDA	 Vragen naar aanleiding van een uitzending van Kassa op 22 januari 2000 over het niet betalen van de uitvaart voor een doodgeboren kind door een verzekeraar.	 Bent u op de hoogte van het feit dat levensverzekeraars bij overlijden van een doodgeboren kind van ten minste 24 weken, hetwelk volgens de Wet op de Lijkbezorging begraven of gecremeerd dient te worden, ver beneden de maximumvergoeding welke zij zelf aangeven uitkeren? Hoe oordeelt u over de discrepantie tussen het verwachtingspatroon van verzekerden en de daadwerkelijke uitkering? Hebt u kennisgenomen van de uitspraak van een verzekeraar in bovengenoemd programma in de richting van ouders: «... wat er niet is, kun je niet verzekeren»? Wat vindt u van een dergelijke opvatting over de mogelijkheid tot verzekeren van de begrafenis of crematie van doodgeboren kinderen? Wat vindt u van het feit dat naturaverzekeraars wel bereid zijn een volledige uitvaart te verzorgen en zgn. kapitaalverzekeraars niet bereid zijn hiertoe voldoende middelen uit te keren? Acht u dit een vorm van rechtsongelijkheid? Bent u bekend met het jaarverslag van de Ombudsman Levensverzekering 1998, waarin deze de problematiek aangeeft dat vanwege de wijziging van de Wet op de Lijkbezorging doodgeboren kinderen van 24 weken en ouder moeten worden begraven, dat er ook daadwerkelijk meer kinderen begraven of gecremeerd worden en dat er daarnaast sprake is van een grote cultuuromslag die laat zien dat ouders ook heel erg graag dit soort kinderen willen begraven? Hoe staat u tegenover het feit dat er tot op dit moment vanuit de verzekeringswereld geen enkele reactie hierop gekomen is? Bent u bereid om in overleg met de sector te trachten voor dit soort gevallen in overeenstemming met alle andere gevallen van overlijden, het volledige bedrag te laten uitkeren en hierover aan de Tweede Kamer te rapporteren? Kassa, 22 januari 2000	 	 Financiën
 KVR11104.xml	 2000	 RPF	 Vragen over oneigenlijk gebruik van de regeling die eigenaren van auto''s van 25 jaar en ouder vrijstelt van het betalen van motorrijtuigenbelasting. De regeling was bedoeld om de instandhouding van historisch waardevolle automodellen te stimuleren, maar blijkt voor veel mensen vooral een stimulans om goedkoop te rijden. Bepleit wordt een aanscherping van de emissie-eisen.	 Is het waar dat het afgelopen jaar zo’n 60.000 auto’s van 25 jaar en ouder zijn ingevoerd en dat sprake is van een grote toename van deze categorie auto’s? Doet het Centraal bureau voor de Motorrijtuigenbelasting momenteel onderzoek naar het oneigenlijk gebruik van de regeling die eigenaren van auto’s ouder dan 25 jaar vrijstelt van het betalen van motorrijtuigenbelasting? Kunt u bij benadering aangeven hoeveel motorrijtuigenbelasting de staat door deze regeling misloopt? Klopt het dat (geïmporteerde) auto’s ouder dan 25 jaar niet hoeven te voldoen aan emissie-eisen die wel aan een nieuwe auto’s worden gesteld? Zo ja, in hoeverre draagt deze vrijstelling eraan bij dat de milieudoelstellingen betreffende de emissies van motorvoertuigen niet worden gehaald? Bent u bereid de emissie-eisen voor oude auto’s meer te laten aansluiten bij de eisen die aan nieuwe auto’s worden gesteld? Acht u het mogelijk dat met de aanscherping van emissie-eisen de regeling voor instandhouding van historische voertuigen meer aan die doelstelling zal voldoen? Is het met het oog op deze doelstelling noodzakelijk onderscheid te maken tussen klassieke auto’s met een historische waarde en auto’s die wel oud, maar niet van historische waarde zijn? De vrijstelling van de motorrijtuigenbelasting was bedoeld om de instandhouding van historische waardevolle automodellen te stimuleren. De regeling blijkt echter voor veel mensen vooral een stimulans te zijn om goedkoop te rijden	 	 Verkeer en Waterstaat
 KVR11106.xml	 2000	 GroenLinks	 Vragen over bezuinigingsplannen van de Europese Commissie die de subsidie op schoolmelk bedreigen (NRC Handelsblad, 6 januari 2000).	 Is het bericht waar dat de subsidie van de Europese Commissie op schoolmelk in het komende schooljaar door bezuinigingsplannen bedreigd wordt? Is het bericht waar dat het aantal basisscholen waar schoolmelk verstrekt wordt tot onder de 50% gedaald is? Is het u bekend dat een dagverstrekking schoolmelk ca. 9 gram eiwit en ca. 300 mg calcium bevat en daarmee ongeveer een vijfde van de dagelijks benodigde hoeveelheid eiwit en een derde van de benodigde hoeveelheid calcium voor jonge kinderen biedt? Is het u bekend dat een adequate voorziening van eiwit en calcium voor jonge kinderen belangrijk is voor hun groei en ontwikkeling en ter voorkoming van osteoporose op latere leeftijd? Deelt u de mening dat verstrekking van schoolmelk de voorkeur verdient boven andere verstrekkingen omdat de bijdrage van melk aan essentiële voedingsstoffen hoger is én omdat andere verstrekkingen door hun suikergehalte vaak carïesbevorderend zijn? Bent u bereid uw invloed aan te wenden bij de Europese Commissie teneinde de schoolmelksubsidie in stand te houden? Bent u bereid uw invloed aan te wenden bij de besturen van de basisscholen teneinde het gezondheidkundig belang van schoolmelk onder hun aandacht brengen? Ziet u andere mogelijkheden om de voedingstoestand van jonge kinderen voor wat betreft de eiwit- en calciumvoorziening te verbeteren? Zo ja, wat bent u dan voornemens te doen? NRC Handelsblad, 6 januari 2000	 De Europese Commissie heeft medio december een voorstel aan de Raad gepresenteerd waarin wordt voorgesteld om voor de EU-schoolmelkregeling nationale co-financiering in te voeren. Dit betekent dat Brussel alleen een bijdrage levert aan de regeling indien de lidstaat uit begrotingsmiddelen of uit middelen van het bedrijfsleven een even grote bijdrage levert. Deze nationale co-financiering van 50% wordt voorgesteld omdat de Europese Commissie de bestaande maatregel inefficiënt vindt, wil bezuinigen op de communautaire steun en een nationale bijdrage passend acht. Op dit moment wordt op 3700 basisscholen (ongeveer 50%) schoolmelk verstrekt aan 220 000 kinderen (ongeveer 15%). Ja. Ja. Ouders zijn er in eerste instantie voor verantwoordelijk dat kinderen voldoende voedingsstoffen binnenkrijgen. Melk en melkproducten zijn een goede, en in Nederland een belangrijke, bron van onder meer eiwit en calcium. Om die reden adviseert het Voedingscentrum kinderen van 4 tot 12 jaar 300–450 ml melk en 10–20 gram kaas per dag te gebruiken. Het past in dit advies om het aanbod van melk mede via de school te laten lopen. Schoolmelk levert de laatste jaren nog maar een kleine bijdrage aan de melkconsumptie door kinderen en is daardoor in het voedingspatroon minder belangrijk geworden. De schoolmelkregeling is in het verleden door de Europese Unie ingezet als afzetondersteunende maatregel voor melk. Ouders kunnen onder andere met de schoolmelkvoorziening hun kinderen goede voedingsgewoonten bijbrengen. De Regering wil daarom vooralsnog de schoolmelkregeling handhaven maar acht een bijdrage van de zuivelsector aan de financiering hiervan redelijk. Nee, het gaat hier om een verantwoordelijkheid van schoolbesturen waar wij niet in willen treden. De inname van eiwit en calcium door kinderen is in het algemeen ruim voldoende. In dit licht is er geen aanleiding voor algemene maatregelen gericht op verbetering van de voedingstoestand op dit punt. Vrijwel alle ouders nemen de verantwoordelijkheid voor de voedingstoestand van jonge kinderen probleemloos op zich. Het belang van goede voedingsgewoonten door kinderen is overigens wel meer in het algemeen onderwerp van het beleid gericht op gezondheidsbevordering. Zo bevat het actieprogramma in de nota Gezondheid en Voeding (Tweede Kamer, vergaderjaar 1998–1999, 26 229, nrs. 1–2) een aantal beleidsinspanningen dat gericht is op de verbetering van de voedingsgewoonten onder jongeren (zoals aandacht voor het belang van goede ontbijtgewoonten van kinderen en voor voedings- respectievelijk gezondheidsbevordering in lesprogramma,s in basis- en voortgezet onderwijs). Zie mijn antwoord op vraag 8.	 Volksgezondheid, Welzijn en Sport
 KVR1111.xml	 1995	 PvdA	 	 Hebt u kennis genomen van het voornemen van het pensioenfonds PGGM om deeltijdwerkers met terugwerkende kracht tot 1976 op te nemen in de pensioenregelingen? Bent u bereid het Algemeen Burgerlijk Pensioenfonds te vragen eenzelfde stap te zetten?	 Ja. Volgens het EG-Hof levert het uitsluiten van deeltijdwerkers indirecte discriminatie op, hetgeen in strijd is met het gebod tot gelijke behandeling in artikel 119 EEG-Verdrag. Ik wil er op wijzen dat in de systematiek van de Abp-wet van voor 1 mei 1994 de uitsluiting van deeltijdwerkers niet voorkomt. Wel was in artikel 2 van het koninklijk besluit van 12 januari 1966, (Stb. 8) bepaald dat personen met een ambtelijk inkomen lager dan een derde van het wettelijk minimumloon geen ambtenaar waren in de zin van de Abp-wet. Het ABP is gehouden de (Abp-)wet uit te voeren en kan zonder rechtspraak op dit punt of zonder wijziging van de regelgeving geen ander beleid voeren dan de regelgeving van voor 1 mei 1994 voorschrijft. Ten aanzien van het recht op aansluiting en de terugwerkende kracht wil ik opmerken dat deze kwestie nog voorwerp van onderzoek is bij de nationale rechter. Zodra in het kader van die procedure duidelijkheid zal zijn verkregen over de verplichtingen, die ingevolge de jurisprudentie van het EG-Hof gelden, zullen deze op zo kort mogelijke termijn worden nageleefd. Gelet op het bovenstaande ben ik vooralsnog niet bereid het ABP te verzoeken eenzelfde stap te zetten.	 Binnenlandse Zaken
 KVR11110.xml	 2000	 CDA	 Vragen naar aanleiding van een artikel in het Algemeen Dagblad van 2 februari 2000 over minister Pronk die ontevreden zou zijn over de resultaten van de NAVO-luchtacties in Kosovo.	 Heeft u kennisgenomen van het bericht dat minister Pronk ontevreden is over de resultaten van de NAVO-luchtacties in Kosovo? Klopt dit bericht? Zo ja, op grond van welke overwegingen en feiten komt minister Pronk tot deze conclusie? Kan de notitie van minister Pronk terzake aan de Kamer worden toegezonden? Klopt het verder dat minister Pronk van mening is dat in de evaluatie van het kabinet over Kosovo geen lessen zijn getrokken uit de Nederlandse deelname aan de NAVO-luchtacties? Klopt het dat minister Zalm bang is dat de kosten van de Nederlandse betrokkenheid in ex-Joegoslavië te hoog zullen uitvallen vanwege extra slijtage van defensie materieel? Welke consequentie wordt hieruit getrokken ten aanzien van defensiebudget? In hoeverre worden de opvattingen van minister Pronk en Zalm gedeeld door het kabinet? Op welke termijn kan de Kamer de evaluatie tegemoet zien? Algemeen Dagblad, 2 februari 2000	 Ja. De ministeriële besluitvorming over de aan de Ministerraad voorgelegde evaluatie is nog niet afgerond. De regering zal haar standpunt zo spoedig mogelijk vaststellen. Zodra de regering haar standpunt heeft vastgesteld zal de evaluatie de Kamer onverwijld toegaan.	 Buitenlandse Zaken
 KVR11111.xml	 2000	 CDA	 Herdruk in verband met een wijziging in vraag 5. Vragen naar aanleiding van het bericht "Felle kritiek op verdeling geld ziekenfondsen" (Het Financieele Dagblad, 31 december 1999).	 Heeft u kennisgenomen van het bericht «Felle kritiek op verdeling geld ziekenfondsen»? Bent u op de hoogte van het onderzoek van de statisticus prof.dr. Sikkel, naar de nieuwe verdeling van het ziekenfondsgeld? Bent u bereid dit rapport aan de Kamer te overleggen? Op grond van welke overwegingen is besloten tot een andere systematiek bij de verdeling van ziekenfondsbudgetten? Waarom is daarbij gekozen voor het (werknemers)criterium «loondienst en VUT»? Bestrijdt genoemde prof.dr. Sikkel in zijn rapport de conclusie van het Instituut voor Onderzoek en Overheidsuitgaven niet beargumenteerd dat werknemers en vutters lagere medische kosten zouden maken? Deelt u zijn opvatting dat de overgang naar een nieuw verdeelmodel «op statistische gronden niet is te rechtvaardigen en leidt tot volstrekt willekeurige veranderingen in de toedeling van de budgetten» en «het verdelingssysteem efficiëntie niet stimuleert»? Zo neen, wilt u gemotiveerd aangeven op grond van welke redenen u tot een andere opvatting bent gekomen? Tot welke problemen leidt het bedoelde nieuwe verdeelmodel bij bijvoorbeeld verzekeraar OZB, zoals in het in vraag 1 bedoelde bericht genoemd? Zijn er andere verzekeraars bij u bekend die hierdoor in de problemen dreigen te geraken? Bent u bereid een onderzoek te entameren naar de door meergenoemde prof.dr. Sikkel genoemde mogelijkheden tot verdere kostenreductie? Zo neen, waarom niet? Bent u voorts bereid, gelet op het voorgaande, het systeem van lagere toedeling van ziekenfondsgelden voor werknemers/vutters te corrigeren? Zo neen, waarom niet? Het Financieele Dagblad, 31 december 1999	 Ja. Het onderzoeksrapport is door het Onafhankelijke Ziekenfonds Bedrijven (OZB) aan mij aangeboden bij brief van 20 december 1999. Ik ben derhalve op de hoogte van de inhoud ervan. Een afschrift van het rapport heb ik als bijlage bij deze antwoorden gevoegd. Ik neem aan dat «andere systematiek» duidt op de invoering van het verdeelcriterium «verzekeringsgrond» als vervanger van het daarvoor gehanteerde verdeelcriterium «arbeidsongeschiktheid». Voor de goede orde merk ik op dat deze maatregel is genomen per 1 januari 1999 en niet per 1 januari 2000. Met andere woorden: deze maatregel is niet nieuw voor het huidige verdeelmodel. Bij de introductie van het verdeelcriterium «verzekeringsgrond» hebben de volgende overwegingen een rol gespeeld. De ziekenfondsverzekering is een verzekering van rechtswege, hetgeen onder andere inhoudt dat ziekenfondsen een acceptatieplicht hebben ten opzichte van nieuwe verzekerden. Gegeven deze acceptatieplicht dient de budgettering van de kosten van verstrekkingen en vergoedingen zodanig te zijn vormgegeven (via de verdeelcriteria) dat kostenverschillen tussen verzekerdenportefeuilles, die resulteren uit de verschillen in de opbouw van de verzekerdenbestanden, moeten worden geneutraliseerd. Indien dit op een juiste wijze geschiedt, maakt het voor een ziekenfonds niet uit of zich bijvoorbeeld een jongere of een oudere persoon, danwel een werknemer of een arbeidsongeschikte aanmeldt. Het onderzoek naar de mogelijke invoering van een verzekeringsgrondfactor als verdeelcriterium is niet uit de lucht komen vallen. In 1996/1997 heeft er binnen de kring van de ziekenfondsen en tussen Zorgverzekeraars Nederland (ZN) en de overheid diepgaand discussie plaatsgevonden over de relatie tussen de wijze waarop het budgetmodel voor de ziekenfondsen was ingericht en de mate van het financieel risico dat zij daarbij liepen. In die tijd is op initiatief van ZN een onafhankelijke Toetsingscommissie Budgettering ingesteld. Deze commissie heeft in 1997 een gedegen rapport uitgebracht. Eén van de bevindingen in dat rapport was dat uit onderzoek bij enkele zorgverzekeraars blijkt dat er grote verschillen zouden bestaan tussen de gemiddelde kosten van uitkeringsgerechtigden en werknemers in loondienst. Nader onderzoek op landelijk niveau naar dergelijke verschillen achtte de commissie daarom gewenst. Over het rapport en de daarin opgenomen aanbevelingen heeft bestuurlijk overleg plaatsgevonden tussen ZN en mij. Daaruit is de afspraak voortgevloeid om de Werkgroep Ontwikkeling Verdeelmodel (WOVM) onderzoek te laten initiëren naar een nieuw verdeelcriterium. In mijn brief aan de Tweede Kamer van 31 oktober 1997, inzake de toelating van OZB als ziekenfonds in de zin van de Ziekenfondswet, heb ik de Kamer over dit voorgenomen onderzoek op de hoogte gesteld. Het onderzoek is vervolgens in de loop van 1998 uitgevoerd door het Instituut voor Onderzoek van Overheidsuitgaven. Het is begeleid door de WOVM. De onderzoeksresultaten en het daarop gebaseerde advies van de WOVM hebben duidelijk aangegeven dat er kostenverschillen bestaan tussen verzekerden ingedeeld naar meerdere groepen van verzekeringsgronden. Naar mijn mening bestaan er dan ook goede redenen voor de invoering van een verzekeringsgrondcriterium, hetgeen dan ook is gebeurd per 1 januari 1999. Het aantal te onderscheiden wettelijke verzekeringsgronden in de ZFW is aanzienlijk. Het onderzoeksbureau kon in eerste instantie beschikken over cijfermateriaal over 1996 waarin hoofdverzekerden in zestien categorieën zijn ingedeeld. Bij vrijwel iedere verzekeringsgrond van de hoofdverzekerde kan sprake zijn van medeverzekerde partners en kinderen. Op grond van de uitvoerbaarheid en de overzichtelijkheid is het wenselijk gebleken om vergelijkbare verzekeringsgronden zoveel mogelijk te clusteren. Deze clustering heeft zodanig plaatsgevonden dat sociaal-economisch verwante rechtsgronden zoveel mogelijk worden gecombineerd, de verdelende werking zo min mogelijk nadelig wordt beïnvloed en ieder cluster van verzekeringsgronden een voldoende groot aantal verzekerden bevat, waardoor is gewaarborgd dat in de tijd stabiele rechtsgrondgewichten kunnen worden toegepast. Daarbij komt dat uit praktisch oogpunt categorieën met een vergelijkbare waarde van de rechtsgrondfactor samen kunnen worden genomen. Bij de clustering is gebleken dat «loondienst» en «VUT» als min of meer vergelijkbare groepen verzekerden zijn te beschouwen, die echter op grond van hun gemiddelde kosten evident anders behandeld dienen te worden dan bijvoorbeeld arbeidsongeschikte hoofdverzekerden en overige categorieën uitkeringsgerechtigden. Prof. dr. Sikkel is in staat gebleken de door het IOO gevonden resultaten nagenoeg, tot op details, te reproduceren. Ter illustratie een gedeelte van tabel 7 (zie p. 12) uit het rapport van prof. dr. Sikkel. Tabel: Gemiddelde waargenomen kosten (in guldens per verzekerdenjaar) 0–14 jr 15–34 jr 35–44 jr 45–54 jr 55–64 jr 65 + jr WAO n.v.t 2169 2219 2263 2369 n.v.t. Loondienst/VUT 626 681 747 891 1198 n.v.t. ABW e.d. 638 798 1064 1374 1634 n.v.t. ANW/WW e.d. 677 758 901 1126 1431 n.v.t. AOW 633 476 890 1272 1549 2652 Uit de tabel blijkt dat als binnen een zelfde leeftijdsgroep wordt gekeken de groep «loondienst/VUT» gemiddeld lagere medische kosten heeft dan de groepen «WAO», «ABW e.d», «ANW/WW e.d» en «AOW». Zo bedragen voor de leeftijdsgroep 35–44 jaar de gemiddelde kosten voor «loondienst/VUT» f 747, terwijl de gemiddelde kosten voor de groep «AOW» f 890, voor de groep «ANW/WW e.d.» f 901, voor de groep «ABW e.d.» f 1064 en voor de groep WAO f 2219 bedragen. Prof. dr. Sikkel bestrijdt in zijn rapport dan ook niet de door het IOO gevonden resultaten voor de diverse verzekeringsgrondfactoren. Zo luidt zijn eerste conclusie (zie p. 20): «De door het IOO gevonden resultaten voor de diverse rechtsgrondfactoren (gedifferentieerd naar leeftijd) zijn juist, zijn, op details na, reproduceerbaar en staan bijgevolg niet ter discussie.» Het is dan ook vreemd dat in het bericht «Felle kritiek op verdeling geld ziekenfondsen» staat dat prof. dr. Sikkel gezegd zou hebben «Het cliché dat werknemers minder ziektekosten hebben in vergelijking met werklozen en bijstandsgerechtigden, is thans bewezen onjuist». Wat prof. dr. Sikkel in zijn rapport schrijft is dat – naar zijn oordeel – invoering van de rechtsgrondfactoren alleen gerechtvaardigd is als dit op ziekenfondsniveau leidt tot een verbetering van de verdelende werking. Dit laatste is niet duidelijk het geval en daarom is het volgens prof. dr. Sikkel ongewenst om de rechtsgrondfactor als onderscheidend criterium in te voeren. In navolgende zal ik aangeven dat de zaak niet zo simpel ligt. Het doel van het budgetteringssysteem is te komen tot een rechtvaardige verdeling van middelen over de ziekenfondsen. Een rechtvaardiger verdeling behoeft niet in alle gevallen te leiden tot (forse) verbeteringen in de gemiddelde absolute afwijking en/of bandbreedte van de verdeeluitkomsten (verdelende werking). De rechtvaardiging kan er ook in gelegen liggen dat met een nieuw verdeelcriterium tegemoet wordt gekomen aan geconstateerde kostenverschillen tussen verzekerden op zogenaamd subgroepniveau. Bij kostenverschillen op subgroepniveau speelt een rol in hoeverre er tussen de diverse fondsen (relatieve) verschillen bestaan in aantallen verzekerden op subgroepniveau. Treden die verschillen niet of nauwelijks op, dan is de noodzaak tot correctie minder aanwezig dan als er tussen fondsen op subgroepniveau wel substantiële procentuele verschillen in aantallen verzekerden op subgroepniveau bestaan. Ter illustratie: Stel je hebt 3 fondsen A, B en C. Stel fonds A heeft een verzekerdenopbouw die min of meer overeenstemt met het landelijk patroon, fonds B een opbouw met relatief veel uitkeringsgerechtigden en fonds C met relatief weinig uitkeringsgerechtigden. Voor fonds A zal een overstap naar een verzekeringsgrondcriterium niet of nauwelijks leiden tot een ander gemiddeld budget per verzekerde. De grootste veranderingen in het gemiddelde budget per verzekerde doen zich voor bij fondsen die qua samenstelling afwijken van de landelijke portefeuille-opbouw. Ziekenfondsen met relatief veel uitkeringsgerechtigden ontvangen door de introductie van het verzekeringsgrondscriterium een gemiddeld hoger en ziekenfondsen met relatief weinig uitkeringsgerechtigden een gemiddeld lager budget. Op basis van de gemiddelde kosten per verzekeringsklasse (zie tabel bij antwoord op vraag 5) is het een (statistisch) onderbouwde verwachting dat een fonds met weinig/veel uitkeringsgerechtigden lagere/hogere gemiddelde kosten per verzekerde zal hebben dan een even groot fonds met een landelijk gemiddeld percentage uitkeringsgerechtigden. Zou je bij de verdeling van de budgetten over de fondsen hier geen rekening mee houden, dan is de kans groot dat fondsen met een laag percentage uitkeringsgerechtigden makkelijker met hun budget kunnen uitkomen dan fondsen met een aanmerkelijk hoger percentage uitkeringsgerechtigden. Het is naar mijn mening dan ook onterecht dat in het bericht «Felle kritiek op verdeling geld ziekenfondsen» prof. dr. Sikkel opmerkt dat de overgang naar een nieuw verdeelmodel «op statistische gronden niet is te rechtvaardigen en leidt tot volstrekt willekeurige veranderingen in de toedeling van de budgetten» en dat «het verdelingssysteem efficiëntie niet stimuleert». Naar mijn mening sluit het door OZB te ontvangen verstrekkingenbudget door de genomen maatregel beter aan bij de opbouw van de OZB-verzekerdenportefeuille dan in de situatie die daarvoor bestond, zodat OZB in een meer gelijke positie is gekomen met de andere ziekenfondsen. Dit houdt overigens voor OZB wel in dat het budget lager uitvalt dan in een situatie waarin geen onderscheid naar verzekeringsgronden wordt gemaakt en dat OZB zich daaraan moet aanpassen. Er zijn mij geen berichten bekend dat er andere ziekenfondsen zijn die door deze maatregel in problemen zouden zijn geraakt. De jaarlijkse aanpassingen van het binnen het budgetteringssysteem gehanteerde verdeelmodel zijn telkens gebaseerd op door onafhankelijke onderzoeksbureaus uitgevoerde onderzoeken. Binnen deze onderzoeken is niet alleen een verbetering van de verdelende werking van dit model onderwerp van studie, maar wordt ook aandacht besteed aan een zodanige vormgeving van het model dat het voldoet aan de eis dat ziekenfondsen door het model worden geprikkeld om kostenbeheersing na te streven. Elk toegevoegd inzicht is daarbij welkom. Ik vestig er de aandacht op dat prof. dr. Sikkel als verbetering van het model noemt het invoeren van een historische kostencomponent als verdeelcriterium. Dit is één van de maatregelen die ik op 1 januari jl. in het verdeelmodel heb ingevoerd. Ik ben daar niet toe bereid. Het gaat niet alleen om lagere of hogere normbedragen voor werknemers of vutters. Meer geld voor werknemers gaat immers ten koste van geld voor arbeidsongeschikte verzekerden. Met andere woorden: het invoeren van de verzekeringsgrondfactor heeft betrekking op het indelen van alle voorkomende verzekeringsgronden in vijf groepen verzekeringsgronden. Er mag niet geïsoleerd worden gekeken naar één van deze groepen, maar zij moeten in relatie tot elkaar worden gezien. Naar mijn mening is het verdeelresultaat van het budgetteringsmodel zoals dat op dit moment is rechtvaardiger dan het zou zijn geweest zonder het verdeelcriterium verzekeringsgrond. Het lijkt mij daarom niet juist op dit punt correcties door te voeren. Ter inzage gelegd bij de afdeling Parlementaire Documentatie	 Volksgezondheid, Welzijn en Sport
 KVR11112.xml	 1999	 CDA	 Vragen over het feit dat componisten door omroepverenigingen en zendgemachtigden worden verplicht hun muziek te laten uitgeven door muziekuitgeverijen die aan de omroep gelieerd zijn, naar aanleiding van het artikel ''Omroepen pikken je auteursrecht in'' waarin liedjes- en reclamecomponist Tonny Eyk zijn beklag doet over gedwongen winkelnering van componisten bij omroepen (Adformatie nr. 46, 18 november 1999).	 Kent u het artikel «Omroepen pikken je auteursrecht in» waarin liedjes- en reclame componist Tonny Eyk zijn beklag doet over gedwongen winkelnering van componisten bij omroepen? Is het inderdaad zo dat componisten door omroepverenigingen en zendgemachtigden worden verplicht hun muziek te laten uitgeven door aan de omroep gelieerde muziekuitgeverijen? Hoe beoordeelt u deze handelswijze? Worden met name jonge componisten hierdoor niet oneigenlijk onder druk gezet? Hoe verhoudt zich deze praktijk met de Nederlandse Mededingingswet? Heeft de NMA hierover reeds geoordeeld? Zo nee, is de NMA bereid hiernaar een onderzoek in te stellen? Adformatie nr. 46, 18 november 1999	 Ja. Het auteursrecht biedt de mogelijkheid om afspraken over het gebruik van muziek te maken, alsmede om afspraken te maken over inning en verdeling van financiële vergoedingen voor dat gebruik. Componisten kunnen bij aanvaarding van een opdracht van omroepverenigingen en zendgemachtigden, maar ook van productiemaatschappijen, de verplichting opgelegd krijgen, om muziek door een aan hen gelieerde muziekuitgeverij te doen uitgeven. Het gevolg hiervan is dan dat de muziekuitgeverij een deel van de royalty’s van de componist krijgt. Uiteraard dienen partijen binnen de grenzen van de wetgeving te blijven. Ik wijs in dit verband niet alleen op de Auteurswet, maar ook op de Mediawet en de Mededingingswet. Ook voor componisten is het een kwestie van onderhandelen. Het is voorstelbaar dat ervaren componisten een sterkere onderhandelingspositie hebben. Ik kan thans niet beoordelen of oneigenlijke druk op jonge componisten wordt uitgeoefend. 4 + 5 De Mededingingswet is van toepassing op alle economische sectoren, dus ook op de markt van composities. Volgens de Mededingingswet is het onder meer verboden dat ondernemingen mededingingsafspraken maken of misbruik maken van hun economische machtspositie. De NMa, die met toezicht op de naleving van de Mededingingswet is belast, kan ambtshalve of naar aanleiding van een klacht een onderzoek instellen. Daarnaast is het voor een eventueel benadeelde mogelijk om een procedure bij de burgerlijke rechter te starten. De NMa heeft over deze of een soortgelijke kwestie nog niet geoordeeld. Indien een componist meent dat er sprake is van overtreding van de Mededingingswet door omroeporganisaties of zendgemachtigden, dan kan hij een klacht indienen bij de NMa. De NMa zal dan beoordelen of er «muziek» in zijn of haar klacht zit.	 Economische Zaken
 KVR11113.xml	 2000	 CDA	 Vragen over de regeling dat werknemers die veel vakantiedagen hebben opgespaard vanaf eind volgend jaar door de fiscus worden aangeslagen alsof zij deze dagen in geld uitbetaald hebben gekregen.	 Is het waar dat werknemers die veel vakantiedagen hebben opgespaard vanaf eind volgend jaar door de fiscus worden aangeslagen alsof zij deze dagen in geld uitbetaald hebben gekregen? Wat is de achterliggende gedachte van deze regeling? Waarom is dit niet uitgebreider aan de orde gesteld bij de behandeling van het Belastingplan 2000 jongstleden november? Erkent u dat de uitwerking hiervan zal zijn dat werknemers in de maand december belasting betalen over loon dat zij nog niet ontvangen hebben en er derhalve in netto-maandsalaris fors op achteruit kunnen gaan? Acht u deze inkomens-effecten wenselijk? Zo neen, wat zijn de mogelijkheden om deze effecten teniet te doen? Erkent u tevens dat de werknemers door deze regeling belemmerd zullen worden om vrije dagen te sparen voor welk doel dan ook? Hoe verhoudt deze regeling zich met de wens om het sparen van vrije dagen te vergemakkelijken in het kader van het verlofsparen? Acht u deze belemmering wenselijk? Zo neen, wat zijn de mogelijkheden om deze belemmering teniet te doen?	 	 Financiën
 KVR11114.xml	 2000	 PvdA	 Vragen naar aanleiding van een artikel in de Provinciale Zeeuwse Courant van 19 januari 2000 over het besluit van de minister van Verkeer en Waterstaat om de Vlaketunnel in Zeeland niet open te stellen voor het vervoer van gevaarlijke stoffen.	 Heeft u kennisgenomen van het artikel inzake uw besluit te weigeren de Vlaketunnel in Zeeland open te stellen voor vervoer van gevaarlijke stoffen zoals LPG? Bent u op de hoogte van het feit dat de omleidingroute voor vervoer van gevaarlijke stoffen over lokale wegen met veel langzaam verkeer gaat? Is er met betrekking tot het vervoer van gevaarlijke stoffen, het niet toelaten daarvan op bepaalde wegtrajecten zoals in tunnels en het aanwijzen van alternatieve routes in het algemeen sprake van risicoanalyses met betrekking tot de afweging van het niet toelaten op een bepaald wegtraject en het instellen van de omleidingroute? Indien dit in het algemeen het geval is, hoe is dan in het geval van de Vlaketunnel de afweging geweest tussen het openstellen van de tunnel voor het vervoer van gevaarlijke stoffen als LPG en het instellen van een omleidingroute? Provinciale Zeeuwse Courant, 19 januari 2000	 Ja. De omleidingsroute voor die categorie van gevaarlijke stoffen die niet door de tunnel mag, gaat over lokale wegen gaan waar ook het langzaam verkeer gebruik van maakt. Ja; de risicoanalyses worden gebruikt om inzicht te krijgen in de risico’s in tunnels en de risico’s van omleidingroutes. De risicoanalyse is echter slechts één van de elementen op basis waarvan de bovengenoemde afweging gemaakt wordt. Naast het risico speelt ook de aard, omvang en beheersbaarheid van de effecten een rol. De afweging vindt dus niet alleen op basis van de risicoanalyse plaats. De zelfredzaamheid van medeweggebruikers en de hulpverlening zijn in de open lucht eenvoudiger te waarborgen dan in een tunnel. Het huidige toelatingsregime is dan ook na intensief overleg met instanties die verantwoordelijk zijn voor de hulpverlening, zoals het Ministerie van BZK en de brandweer, tot stand gekomen. Daarnaast kan een ongeval met LPG in een tunnel, juist bij oeververbindingen, leiden tot onherstelbare schade aan de tunnel en daardoor tot economisch verlies.	 Verkeer en Waterstaat
 KVR11115.xml	 2000	 GroenLinks	 Vragen naar aanleiding van een oproep tot een verbod op de aankoop van diamanten uit Liberia en Ivoorkust van de Canadese Organisatie Partnership Canada-Africa (PAC) naar aanleiding van haar rapport ''The Heart of the Matter'' (NRC van 13 januari 2000).	 Heeft u kennisgenomen van de oproep tot een verbod op de aankoop van diamanten uit Liberia en Ivoorkust van de Canadese Organisatie Partnership Canada-Africa (PAC) naar aanleiding van haar rapport «The Heart of the Matter»? Wat is uw reactie op deze oproep? Bent u bereid deze oproep te ondersteunen en het onderwerp in de Veiligheidsraad aan de orde te stellen? Hoe beoordeelt u de kritiek in het rapport «The Heart of the Matter» over de Antwerpse diamantenmarkt? Heeft de Belgische regering ingevolge artikel 8 van de EU Verordening 1705/98 de Commissie en de lidstaten op de hoogte gesteld van de getroffen maatregelen in verband met de uitvoering van de EU-Verordening? Is er ingevolge artikel 8 van de EU Verordening informatie verschaft door de lidstaten? Kunt u de Kamer uitleggen op welke wijze u toeziet op de naleving van de EU Verordening? Welke maatregelen heeft u genomen om de Verordening daadwerkelijk uit te voeren? Zijn er initiatieven mogelijk door de Nederlandse regering of de Commissie om de Antwerpse diamantenmarkt te onderzoeken op de naleving van de sancties? Bent u bereid de Kamer te informeren over de prestatie van Robert Fowler in de VN Veiligheidsraad d.d. 18 januari ’00? Wat is er naar aanleiding van deze prestatie in de Veiligheidsraad afgesproken over het houden van toezicht en controle op de sancties tegen diamantenverkoop door UNITA? Kunt u bevestigen dat generaal Jacinto Bandua, die binnen UNITA verantwoordelijk was voor de logistiek, aan Robert Fowler informatie heeft gegeven over de leveranties van wapens uit Oost-Europa? Beschikt u of zou u kunnen beschikken over deze informatie? Welke mogelijkheden ziet u naar aanleiding van de hierboven genoemde informatie, om in EU verband acties tegen wapenleverancies uit Oost-Europa te ondernemen? Bent u bereid, zodra het onderzoeksrapport van Robert Fowler over de schendingen van het handelsembargo tegen UNITA is verschenen, het rapport naar de Kamer te sturen? NRC, 13 januari 2000 In antwoord op vraag 6 van de eerder gestelde vragen schrijft u «De regering beschikt niet over gegevens waaruit is op te maken hoeveel diamanten in Nederland binnenkomen en kan derhalve ook niet aangeven hoeveel diamanten daarvan oorspronkelijk uit oorlogsgebieden afkomstig zijn». Aanhangsel Handelingen nr. 219, Vergaderjaar 1999–2000 NRC, 19 januari 2000	 	 Buitenlandse Zaken
 KVR11116.xml	 2000	 SP	 Vragen naar aanleding van een artikel in Metro van 19 januari 2000, over het tekort aan consultatiebureau-artsen en de gevolgen hiervan voor de jeugdgezondheidszorg.	 Is het u bekend dat in Breda een groot aantal kleuters niet meer voor controle in aanmerking komt vanwege een tekort aan consultatiebureau-artsen en dat de wachtlijst is opgelopen tot ongeveer 1300 kleuters? Zo ja, vindt u dit acceptabel? Erkent u dat door het wegvallen van deze preventieve zorg vroegtijdige opsporing van lichamelijke en sociaal-psychische problemen wegvalt, en daarmee de gezondheid van de kleuters in het geding is? Kampen meerdere consultatiebureaus met een tekort aan consultatiebureau-artsen? Zo ja, kunt u inzicht geven in de omvang van dit probleem? Wat zijn de oorzaken van het tekort aan consultatiebureau-artsen, en wat kunt en gaat u hieraan doen? Is er inmiddels al een financiële dekking gevonden voor de opleiding Community Care? Zo nee, bent u bereid deze mede te financieren? Wat is de uitkomst van het door u toegezegde overleg met de LVT over verbetering van de registratie in de jeugdgezondheidszorg onder andere wat betreft een verbetering van de registratie van het bereik? Waar blijft het voorstel voor de wettelijke verankering van het basispakket voor de jeugdgezondheidszorg dat in het najaar van 1999 was toegezegd? Waar blijven de voorstellen tot organisatorische vormgeving van de gehele jeugdgezondheidszorg die in het najaar van 1999 waren toegezegd? Zijn de resultaten van de aanpassing van de financieringsstructuur begin 2000 beschikbaar en kunnen hier dit voorjaar conclusies uit worden getrokken zoals toegezegd? Zo ja, wanneer kan de Kamer de resultaten en de conclusies verwachten? Metro, 19 januari 2000 Algemeen overleg jeugdgezondheidszorg van 30 juni 1999, zie Kamerstuk 26211, nr. 14)	 Ja, het krantebericht is mij bekend. De thuiszorgorganisatie heeft de primaire verantwoordelijkheid om te voorzien in voldoende personeel voor consultatiebureaus teneinde haar taken te kunnen uitvoeren. Overigens bereiken mij via daartoe geëigende formele kanalen geen signalen over een zorgelijke situatie. Nee, ik verwijs naar het antwoord op vraag 1. Ik beschik niet over cijfers van tekorten aan consultatiebureau-artsen en kan derhalve geen inzicht geven in de omvang van genoemd probleem. Overigens kan ik u melden dat de LVT bezig is de registratie op dit punt te verbeteren. Precieze oorzaken zijn mij niet bekend. Het is de verantwoordelijkheid van thuiszorgorganisaties om desgewenst basisartsen aan te trekken en op te (doen) leiden. Een werkgroep bestaande uit betrokkenen bij de ontwikkeling van de nieuwe opleiding Community Medicine buigt zich over de mogelijkheden voor financiering ervan. Deze werkgroep heeft de werkzaamheden nog niet afgerond. Te zijner tijd zal ik een standpunt op de rapportage van deze werkgroep formuleren. Voor een adequate gegevensregistratie is allereerst een eenduidig begrippenkader noodzakelijk. Het Landelijk Centrum Ouder- en KindZorg heeft conform de afspraken inmiddels een dergelijk begrippenkader ontwikkeld. Ik verwacht de eindrapportage hiervan binnenkort te ontvangen. De LVT werkt aan een plan ter verbetering van de registratie. De beleidsnotitie Positionering jeugdgezondheidszorg 0–19 jaar die ik op 4 februari jl. naar de Kamer heb gezonden geeft een overzicht van de stand van zaken. Zie het antwoord op vraag 7. Belangrijk in deze is het onderzoek van CVZ naar de kosten van de JGZ 0–4 jaar. Het rapport hierover verwacht ik 1 maart. Zodra ik daaraan conclusies kan verbinden zal ik u hierover informeren.	 Volksgezondheid, Welzijn en Sport
 KVR11117.xml	 2000	 CDA	 Vragen naar aanleiding van het artikel ''Beroofde winkeliers durven geen aangifte te doen'' in Trouw van 26 januari 2000.	 Heeft u kennis genomen van het bericht «Beroofde winkeliers durven geen aangifte te doen»? Is het u bekend dat veel winkeliers geen aangifte doen van criminaliteit? Wat is hiervan volgens u de oorzaak? Deelt u de constatering van de Raad voor de Nederlandse Detailhandel dat de overlast in de vorm van intimidatie van personeel, overvallen en diefstal in veel winkelgebieden fors toeneemt? Zo ja, welke maatregelen onderneemt u of gaat u ondernemen om deze toename te kenteren? Is het waar dat de gemiddelde aanrijdtijd na een melding soms wel anderhalf uur bedraagt? Zo ja, vormt het vacatureprobleem bij de politie de oorzaak? Welke andere oorzaken ziet u voor deze lange tijdsspanne? Welke oplossingen ziet u om de aanrijdtijd te bekorten? Als veel winkeliers de hen overkomen criminaliteit niet aangeven, hoe kan dan een goed inzicht worden verkregen in de ontwikkeling van de criminaliteitscijfers in ons land en de beoordeling van «Een veiliger Nederland»? Trouw, 26 januari 2000	 	 Binnenlandse Zaken en Koninkrijksrelaties
 KVR11118.xml	 2000	 GroenLinks	 Nadere vragen (zie ook Aanh. Hand. II, 1999-2000, nr. 597) naar aanleiding van het artikel in Dagblad de Limburger van 3 december 1999 ''Hoogwaterleed is snel vergeten''.	 Hebt u kennisgenomen van het artikel in het Dagblad de Limburger van 3 december 1999 «Hoogwaterleed te snel vergeten» over het project Oolderveste en de bouw van woningen in het winterbed? Deelt u de mening van de directeur Water van de Rijkswaterstaat directie Limburg (geventileerd in het artikel en de inspraakavond van 22 december 1999) dat hij bij de huidige regelgeving geen goedkeuring zou geven aan het project Oolderveste en dat de goedkeuring van project Oolderveste een politiek besluit is? Was op het moment van het verlenen van de rivierenwetvergunning de beleidslijn Ruimte voor de rivier van kracht? Zo ja, waarom is deze dan toch verleend ondanks de bezwaren? Op welke wijze verschilt het project Oolderveste van andere pijplijnprojecten als Stadsblokken-Meinerswijk bij Arnhem en Waalfront-West bij Zaltbommel die geen doorgang mochten vinden? Welke zogenaamde pijplijnprojecten mogen volgens u wel en welke niet gerealiseerd worden en op welke gronden? Klopt het dat het beschermingsniveau van 1:1250 dat u in de antwoorden van 18 januari 2000 op onze vorige vragen noemt , alleen geldt voor de nieuwbouwlocatie en dat voor de andere kernen als Herten, Merum en Ool een lager beschermingsniveau geldt? Bent u bereid om de berekeningen over het veiligheidsniveau in de kernen Herten, Merum en Ool waar u op doelde inzichtelijk te maken aan de inwoners en de Kamer hierover te berichten? Moet er voor de wijzigingen in het bestemmingsplan die nu plaats vinden nog een rivierenwetvergunning verleend worden? Zo ja, bent u bereid om deze te weigeren? Aanhangsel Handelingen, nr. 597, vergaderjaar 1999–2000.	 	 Verkeer en Waterstaat
 KVR11119.xml	 1999	 SP	 Vragen over het gebruik van het Rode Kruis symbool bij militaire acties, zoals de onderhandelingen over vrijlating van gijzelaars in Geselema, Irian Jaya in mei 1996. Zie ook Aanh. Hand. II, 1999-2000, nr. 358.	 Hoe verklaart u de tegenstrijdige verklaringen van Kolonel De Mars, toenmalig Nederlands militair attaché, en toenmalig Nederlands ambassadeur Paul Brouwer over hun kennis vooraf van de militaire operatie op 9 mei 1996 in Geselema, Irian Jaya? Klopt het dat kolonel De Mars bij elk overleg met zijn Britse collega Helberg en Indonesiche militairen van KOPASSUS in Timica betrokken is geweest? Hoe beoordeelt u de verklaring van Ivor Helberg, toenmalig Brits militair attaché dat Westerse huurlingen wel degelijk in Timica aanwezig waren? Bent u bereid uw Britse collega te vragen de door Engeland gemaakte evaluatie van de gijzelings- en bevrijdingsactie in Irian Jaya ter beschikking te stellen en aan de Kamer te doen toekomen? Hoe beoordeelt u de verklaring van Nick van den Berg, toenmalig leider van Executive Outcomes dat vijf huurlingen van zijn organisatie in Timica aanwezig waren, adviezen hebben gegeven aan KOPASSUS en de Nederlandse en Britse militaire attachés en een helicopter-aanvalsteam getraind? Bent u bekend met het feit dat het ICRC een onderzoek heeft ingesteld naar de toedracht van de bevrijdingsacties omdat zij de verklaringen in het IHRSTAD rapport over het gebruik van de Rode Kruis helicopter voldoende serieus vonden? Bent u, gezien de intensieve Nederlandse betrokkenheid bij deze kwestie, bereid contact op te nemen met het ICRC de resultaten van dit onderzoek te bespreken? Zo nee, waarom niet? Waarom wilt u geen oordeel geven over het rapport van IHRSTAD over de bevrijdingsacties en met name de daarin vermelde getuigenverklaringen over het gebruik van een Rode Kruis helicopter en de betrokkenheid van blanke huurlingen? Bent u bereid dit alsnog te doen? Welke bronnen heeft u gebruikt voor uw antwoord op eerdere kamervragen dat u niets is gebleken van het gebruik van een Rode Kruis helicopter en huurlingen? Bent u bereid bronnen die het tegenovergestelde beweren te betrekken bij een hernieuwde beoordeling? Hoe beoordeelt u de verklaring van ICRC medewerker Silviana Bonadei dat er op 8 mei geen sprake was van het beëindigen van de onderhandelingen over vrijlating van de gijzelaars en de afspraak dat het ICRC op 9 mei zou terugkeren om deze onderhandelingen te hervatten? Hoe verhoudt zich deze verklaring met uw antwoord op eerder gestelde kamervragen en de verklaring van ambassadeur Brouwer over deze kwestie dat het Rode Kruis op 8 mei had besloten dat verdere bemiddeling zinloos was? VPRO Argos, Radio 1, 5 november 1999 (11.00–12.00 uur) De Australische documentaire «Blood on the Cross» van Mark Davis (transscript op www.abc.net.au/4corner/stories) Persbericht ICRC, Geneve, 27 augustus 1999 Aanhangsel Handelingen, nr. 358, Vergaderjaar 1999–2000.	 Er is geen tegenstelling tussen de verklaringen van beiden. Hoewel de militaire actie niet meer als een verrassing kwam, waren noch ambassadeur Brouwer, noch kolonel De Mars vooraf op de hoogte gebracht van de bewuste actie en het tijdstip waarop deze plaats zou vinden. Op basis van het vele overleg dat ambassadeur Brouwer in Jakarta en kolonel De Mars ter plekke met de Indonesische overheid hadden, kon worden aangenomen dat KOPASSUS (Indonesische militairen) na het afbreken van de onderhandelingen een militaire actie ernstig overwoog. Het is aannemelijk dat er, als in dergelijke situaties gebruikelijk, ook vertrouwelijk intern overleg binnen KOPASSUS was. Bij dergelijk intern overleg waren kolonel de Mars en zijn collega Helberg niet betrokken. Ivor Helberg verklaart in het tv-programma waaraan de vraag refereert dat er velen zijn die hun diensten als huurling hadden aangeboden, maar «dat hij zich niet voor kon stellen dat de Indonesische of Britse regering de medewerking van een derde partij zou zoeken». Ook de Nederlandse regering heeft geen contact met huurlingen gezocht en zich niet van huurlingen bediend. Uit navraag bij het Britse ministerie van Buitenlandse Zaken blijkt dat er geen evaluatierapport voor publicatie beschikbaar is. Ten tijde van de gijzeling waren bij het Ministerie van Buitenlandse Zaken, noch Ambassade Jakarta, noch bij de defensie-attaché ter plekke, aanwijzingen bekend die duiden op betrokkenheid van Executive Outcome bij de gijzelingszaak. Eerst later werden dergelijke geruchten bekend, als ook door het Australische TV-programma naar buiten zijn gebracht. Ik ben bekend met de persverklaring die het ICRC op 27 augustus heeft uitgegeven naar aanleiding van de rol van het ICRC tijdens de gijzeling. Deze verklaring besluit met de conclusie dat het ICRC geen directe getuigen of duidelijke bewijzen heeft gevonden voor het gebruik van een helicopter met Rode Kruis-symbolen tijdens de bevrijdingsactie. Het onderzoek dat het ICRC heeft ingesteld zal naar verwachting in februari worden afgerond. Naar aanleiding van het onderzoeksresultaat zal ik bezien of eventueel nader overleg met het ICRC nuttig is. Ik zal het onderzoeksresultaat doorzenden aan de Kamer. Ik acht de poging van IHRSTAD licht te doen schijnen op de gebeurtenissen weliswaar op zich waardevol, maar uiteindelijk beperkt bruikbaar. Uit het rapport blijkt immers dat het zeer gecompliceerd is eenduidige aanwijzingen te vinden die de verschillende getuigenverklaringen bevestigen. Bovendien blijken verscheidene getuigenverklaringen vaak tegenstrijdig. Mede in het licht van deze tegenstrijdige verklaringen wacht ik verdere resultaten van het onderzoek af dat het ICRC zelf heeft ingesteld. Voor de beantwoording zijn de archieven van het Ministerie, handelende over de bewuste gijzeling geraadpleegd en is kennis genomen van de inhoud van de bewuste aflevering van het VPRO-radioprogramma ARGOS. Voorts zijn toentertijd betrokken ambtenaren, alsmede ambassadeur Brouwer geraadpleegd. Kolonel De Mars is reeds buiten dienst. Deze is voor de beantwoording van deze vragen overigens wel geraadpleegd. Ik ben uiteraard bereid kennis te nemen van nieuwe bronnen. In de persverklaring van 27 augustus 1999 wordt duidelijk beschreven dat het ICRC op 8 mei 1996, bij monde van ICRC-afgevaardigde Henry Fourrier aan Kwalik, de belangrijkste gijzelnemer, mededeelde dat het ICRC zelf geen bemiddeling meer nastreefde omdat Kwalik zijn woord niet hield en de gijzelaars niet als beloofd vrijliet. Aan Kwalik werd toen ook meegedeeld dat de vrouwelijke ICRC-afgevaardige (Sylviana Bonadei) in het gebied zou blijven en na enkele dagen wederom contact zou zoeken met Kwalik om zonodig medische hulp te kunnen verlenen aan de gijzelaars (onder hen bevond zich de Nederlandse Martha Klein die op dat moment ruim zeven maanden in verwachting was). Het ICRC heeft toen voorts aan Kwalik verteld (als ook in de ICRC persverklaring van 9 mei aangegeven) tot zijn beschikking te blijven. Indien hij zelf zou aangeven van gedachten te zijn veranderd, zou het ICRC dan weer een mediërende rol kunnen spelen bij de vrijlating.	 Buitenlandse Zaken (BUZA)
 KVR1112.xml	 1995	 SP	 De vraag is gesteld n.a.v. een bericht van Staatsbosbeheer over het voornemen 900 zwangere reegeiten af te doen schieten door jagers.	 Kent u het bericht over het voornemen van Staatsbosbeheer om 900 zwangere reegeiten af te doen schieten door jagers? Welk onderzoek is verricht naar alternatieve schadepreventie? Hoe kan in een zorgvuldig beheerplan het tijdstip van afschot vallen in de periode dat de dieren zwanger zijn? Hoe verhoudt het voorgenomen afschot zich tot uitspraken van de directeur van Staatsbosbeheer, dat ecologisch bosbeheer de voorkeur zou genieten nu er een Europees houtoverschot ontstaat en de behoefte aan het kweken van rechte, goed verkoopbare stammen afneemt? Bent u bereid tot ingrijpen op zodanige wijze dat het leven van de 900 bedreigde zwangere reegeiten gespaard blijft? Gooi-en Eemlander, 10 januari 1995	 Ja. Onlangs heb ik aan de Stichting Jacht en Wildbeheer IJsselmeerpolders vergunning verleend om gedurende de periode 1995–1997 jaarlijks 1.200 reee¨n te schieten, waarvan ongeveer de helft reegeiten en reegeitkalveren. Het merendeel zal worden afgeschoten in de terreinen van Staatsbosbeheer die deel uitmaken van het werkgebied van de wildbeheereenheid. Staatsbosbeheer heeft verschillende methoden om wildschade te voorkomen onderzocht, o.a. het afrasteren van jonge aanplant, het gebruik van groter plantsoen, de aanleg van bladakkers en verjaging met geluid. Alleen afrasteren blijkt het gewenste effect te hebben. Deze methode is echter niet alleen zeer kostbaar maar heeft bovendien als ongewenst neveneffect dat het leefgebied van de reee¨n wordt verkleind en versnipperd, waardoor de reee¨n te veel in hun leefruimte worden beperkt. Dat laat overigens onverlet dat onderzoek naar alternatieve methoden ter voorkoming van wildschade wordt voortgezet. De jacht op reee¨n is geregeld in de Jachtwet. Vergunningen die worden verleend voor het afschieten van reewild staan toe reegeiten en reegeitkalveren te schieten van 1 januari tot 15 maart. Afschot in een andere periode heeft als bezwaar dat geiten worden geschoten met een te groot embryo of met kalveren die nog ouder-afhankelijk zijn. Afschot vindt, gelet op de leeftijdsopbouw, bij voorkeur plaats aan de onder- en aan de bovenkant van de populatie, d.w.z. bij de jaarlingen en de oudere reegeiten. Staatsbosbeheer voert in het merendeel van de bossen in Flevoland een multifunctioneel beheer, waarbij er ruimte is voor natuur, recreatie en houtproduktie. Met dit laatste wordt, conform het Bosbeleidsplan, op ecologische basis een bijdrage geleverd aan het streven om in toenemende mate zelf te voorzien in de nationale houtbehoefte. De produktie van kwaliteitshout is hiervan een onderdeel. Het huidige reewildbeheer is op dit multifunctionele bosbeheer afgestemd. De belangen van de landbouw, de bosbouw en de verkeersveiligheid laten geen onbeperkte groei van de reewildstand in ons land toe. Gezien de populatiedynamiek van reewild en het ontbreken van natuurlijke vijanden zijn ingrepen noodzakelijk om overpopulatie te voorkomen. Zoals in het antwoord op vraag 2 is uiteengezet is afschot tot nu toe de enige effectieve methode gebleken. Ook wegvangen en uitzetten van het surplus is niet realistisch, omdat dit, nog afgezien van de praktische problemen die zich daarbij zouden voordoen en de zeer aanzienlijke stress voor de dieren, zou kunnen leiden tot overpopulatie elders.	 Landbouw, Natuurbeheer en Visserij
 KVR11120.xml	 2000	 D66	 Vragen over de gevolgen van het overdragen van iepziektebestrijding aan gemeenten en provincies.	 Klopt het zoals de Bomenstichting stelt dat nog geen enkele provincie een beleid gericht op de iepziektebestrijding heeft? Wat waren de afspraken hierover? Hoe kan een gemiddelde gemeente, die te klein is om binnen zijn eigen gebiedsgrenzen een bufferzone tegen de voor de iep dodelijke schimmel te creëren, zijn bestand effectief beschermen? Heeft u de gevolgen van het overdragen van beleidsverantwoordelijkheid getoetst, en, zo ja, wat is uw oordeel hierover? Erkent u, gezien uw antwoord op vraag 2, dat gevreesd moet worden dat er over tien jaar geen iep meer over is? Bent u bereid in overleg te treden met lagere overheden en met de Bomenstichting om te bezien hoe dit voorkomen kan worden? In antwoord op mijn vragen van 29 november 1999 concludeert u dat gemeenten over een voldoende wettelijk instrumentarium beschikken om de iepziekte te bestrijden. Zo zijn per provincie coördinatoren voor de bestrijding van de iepziekte aangewezen, zie Aanhangsel Handelingen, nr. 476, vergaderjaar 1999–2000 De Bomenstichting stelt dat sinds het beleid is overgedragen aan provincies en gemeenten, de kosten van iepziektebestrijding jaar op jaar hoger worden	 Mij is niet bekend dat er provincies zijn die beleid gericht op iepziektebestrijding hebben ontwikkeld. Bij de overdracht van de verantwoordelijkheid inzake iepziektebestrijding aan lagere overheden heeft mijn ministerie gewezen op de mogelijkheid van voortzetting van ziektebestrijding binnen de gemeente, beheersgebied of regio. In deze is samenwerking in provincieverband niet uitgesloten. Bij de opzet van iepziektebestrijding vanaf 1991 is herhaaldelijk gewezen op het belang van een gecoördineerde aanpak in regionaalverband. Daarnaast kunnen gemeenten op lokaal niveau waardevolle iepen jaarlijks preventief injecteren en gebruikmaken van iepenklonen die minder vatbaar zijn voor iepziekte. Vanuit mijn ministerie heeft geen toetsing plaatsgevonden van effecten van de overdracht van verantwoordelijkheden naar belanghebbenden inzake iepziektebestrijding. Ik ben van mening dat beheersbaarheid van de ziekte mogelijk is, mits belanghebbenden hun verantwoordelijkheid hierin nemen. Mijn antwoord op vraag 2 impliceert dat bescherming van iepen op lokaal/regionaal niveau mogelijk is. De toekomst van de iep hangt in grote mate af van de activiteiten die belanghebbenden op lokaal/regionaal niveau ontplooien. Overigens zal dit onderwerp in het eerstvolgend Bestuurlijk overleg met provincies en gemeenten in de agenda worden opgenomen.	 Landbouw, Natuurbeheer en Visserij
 KVR11121.xml	 2000	 SP	 Vragen naar aanleiding van het bericht ''Jacht geopend op Amelander katten'' in het Algemeen Dagblad van 19 januari 2000 over de mogelijke afgifte van jachtvergunningen voor het jagen op verwilderde katten op Ameland die afkomstig zijn van toeristen die hun kat meenemen en vervolgens kwijtraken.	 Bent u bekend met het bericht «Jacht geopend op Amelander Katten»? Zijn er afschot of jachtvergunningen afgegeven voor het jagen op katten voor deze specifieke situatie? Zo ja, op grond van welke wettelijke regels of verordening zijn deze dan afgegeven? Zo nee, is hier dan geen sprake van overtredingen die onmiddellijk stop gezet moeten worden en kunt u aangeven hoe u dit gaat doen? Klopt het dat er jaarlijks tussen de 200 en 300 verwilderde katten op Ameland leven die afkomstig zijn van toeristen die hun kat meenemen en vervolgens kwijtraken en dat daarvan jaarlijks tussen de 150 en 200 bejaagd worden? Zo ja, hoe kunnen de jagers onderscheidt maken tussen verwilderde katten en huiskatten van de bewoners en toeristen? Zijn er op andere waddeneilanden ook dergelijke problemen? Zo ja, hoe lossen ze dit probleem op deze eilanden op? Zo nee, wat is dan de reden dat dit wel op Ameland het geval is? Bent u van mening dat het bejagen van katten een onterechte aanpak is die verder ook geen structurele oplossing biedt? Zo ja, bent u niet van mening dat het beter is om te zoeken naar meer structurele oplossingen die gericht zijn op het tegen gaan van het achterlaten van katten door toeristen? Algemeen Dagblad, 19 januari 2000 Mondelinge mededeling Voorzitter Jagersvereniging	 Ja. Nee. Voor het bejagen van verwilderde katten zijn geen speciale vergunningen afgegeven. Er is geen sprake van overtreding omdat de jachthouders – in casu de leden van de wildbeheereenheid Ameland – op grond van de Jachtwet bevoegd zijn verwilderde katten te bejagen. Het betreft hier het bejagen van verwilderde katten buiten de als staatsnatuurmonument aangewezen gebieden. Voor bejaging van verwilderde katten in gebieden die onder de Natuurbeschermingswet vallen, zijn er geen vergunningen aangevraagd noch verleend. Nee. Er is door de WBE Ameland een inschatting gemaakt, gebaseerd op afschotcijfers en inzichten van terreinbeheerders, van het aantal verwilderde katten. Het aantal verwilderde katten wordt aldus ingeschat op een aantal tussen de 200 en 300 en deze dieren bevinden zich in de natuurgebieden (omvang ca. 5000 ha.) van Ameland. Uit de (afschot)cijfers van de WBE Ameland blijkt dat er jaarlijks tussen de 100 en 150 verwilderde katten worden bemachtigd. Het gaat daarbij hoofdzakelijk om katten die voortkomen uit de reeds aanwezige populatie in het wild levende katten. Slechts het bejagen van verwilderde katten is toegestaan. De desbetreffende jagers zullen zich er derhalve van moeten overtuigen dat het verwilderde exemplaren betreft. Het onderscheid tussen huiskatten en verwilderde katten kan door jagers worden gemaakt op grond van, al dan niet, een combinatie van volgende factoren; de plaats waar een kat zich ophoudt, de grootte van de kat en het gedrag bij confrontatie met de mens. Er wordt op Ameland slechts op verwilderde katten gejaagd in natuurgebieden die op enkele kilometers van dorpen en recreatieterreinen zijn gelegen. Het probleem van verwilderde katten doet zich ook op de andere permanent bewoonde eilanden voor. Ook hier wordt het aantal verwilderde katten op legale wijze gereduceerd. Momenteel wordt op Ameland in de voorlichtende sfeer reeds actie ondernomen om het probleem van het al dan niet bewust achterlaten van katten door toeristen te voorkomen. Dit kan het probleem evenwel slechts voor een klein deel oplossen, omdat de grootste uitbreiding van de kattenpopulatie door natuurlijke aanwas in het natuurgebied zelf ontstaat. Naast voorlichting zal bestrijding dan ook noodzakelijk blijven om de populatie verwilderde katten in natuurgebieden binnen de perken te houden.	 Landbouw, Natuurbeheer en Visserij
 KVR11124.xml	 2000	 SP	 Vragen naar aanleiding van een bericht in de Volkskrant van 30 december 1999 over een onderzoek van het CBS waaruit blijkt dat de lokale lasten in 2000 met 8% zullen stijgen, en de gevolgen daarvan voor de koopkracht. Deze vragen dienen ter aanvulling op eerdere vragen van de leden Balkenende en Van der Hoeven (Aanh. Hand. II, 1999-2000, nr. 762) en van het lid Luchtenveld (Aanh. Hand. II, 1999-2000, nr. 763), ingezonden 7 januari 2000.	 Is de door het CBS verwachte stijging in 2000 van de lokale lasten met 8% voor een deel gevolg van rijksbeleid? Zo ja, welk deel? Worden de gemeenten hiervoor gecompenseerd? Zo neen, hoe valt die stijging te verklaren? Is bij de berekening van de koopkracht voor 2000 rekening gehouden met deze stijging van 8%? Zo neen, kunt u verduidelijken welke invloed deze stijging met 8% heeft op de koopkracht? Van welke stijging van de premies voor ziekenfonds, particuliere ziektekostenverzekering en aanvullende ziektekostenverzekering is bij de berekening van de koopkracht voor 2000 uitgegaan? In hoeverre wijken de per 1 januari 2000 vastgestelde premies voor die verzekeringen af van deze ramingen en welke gevolgen heeft dat voor de ontwikkeling van de koopkracht in 2000? Is de voortdurende stijging van de huizenprijzen en dientengevolge de toename van de belastingdruk op de huizen voor u reden gemeenten in de toekomst (zodra de nieuwe WOZ-waarden van kracht worden) toe te staan via de onroerendzaakbelasting een correctie toe te passen door bedrijven hoger te belasten dan nu het geval is? De Volkskrant, 30 december 2000	 In de Monitor Lokale lasten 2000 zal nader worden ingegaan op de oorzaken en achtergronden van de stijging van de lokale lasten. Op dit moment is hierover onvoldoende bekend om deze vraag te kunnen beantwoorden. De 8% stijging van de lokale lasten van het CBS is gebaseerd op primitieve begrotingen. De cijfers betreffen de totale opbrengststijging. Deze opbrengststijging bestaat uit een volume- en een prijscomponent. Het betreft dus niet puur een prijsstijging. Een volumestijging wordt bijvoorbeeld veroorzaakt door de ontwikkeling van de grondslag voor de onroerendezaak belasting (nieuwbouw/sloop van woningen, kantoorgebouwen en andere bedrijfsgebouwen). Uit de opbrengststijging is de prijsstijging niet direct af te leiden. In februari wordt de prijsstijging in 2000 van de lokale lasten die van invloed zijn op de consumentenprijsindex bekend. Alleen de prijsstijging is relevant voor het effect op de consumentenprijsindex. Daarnaast is er een verschil in de ontwikkeling in de totale lokale lasten en het deel dat relevant is voor de consumentenprijsindex; zo wordt bijvoorbeeld het eigenaarsdeel van de OZB niet in de consumentenprijsindex verwerkt. Bij de koopkrachtberekeningen voor 2000 is reeds een technische veronderstelling verwerkt ten aanzien van de stijging van de lokale lasten. Verwerking van de CBS-cijfers betekent dat de consumentenprijsindex licht hoger uitvalt dan tot dusverre is verwerkt in de koopkrachtberekeningen. De nieuwe informatie van het CBS leidt daardoor tot een zeer klein partieel neerwaarts effect op de koopkrachtontwikkeling 2000 tussen de 0 en de –0,05%. De totale koopkrachtontwikkeling voor 2000 verandert hierdoor nauwelijks. Bij het ziekenfonds is uitgegaan van een stijging van de nominale premie met 3 ⁄ % en bij de particuliere ziektekostenverzekering is uitgegaan van een stijging 7 ⁄ % (excl. MOOZ en WTZ). De aanvullende ziektekostenverzekering wordt bij de koopkrachtberekeningen niet meegenomen omdat deze optioneel is en per individu verschilt. De werkelijke stijging van de premies per 1 januari wordt naar verwachting in maart bekend. Overigens vallen particuliere premies buiten de directe verantwoordelijkheid van de overheid. Uit de eerste resultaten van de hertaxatie van de onroerende zaken ten behoeve van het tweede WOZ-tijdvak blijkt dat de waardeontwikkeling van woningen sneller is verlopen dan de waardeontwikkeling van niet-woningen. Dat kan er tijdens het tweede tijdvak toe leiden – ervan uitgaande dat gemeenten hun totaalopbrengst OZB gelijk houden en hun tarieven neerwaarts bijstellen als reactie op de ontwikkeling in de grondslag – dat lastendruk van niet-woningen naar woningen verschuift. De Gemeentewet staat momenteel een tariefdifferentiatie toe, waarbij de tarieven voor woningen en niet-woningen met niet meer dan 20% verschillen. Als een van de mogelijkheden om het hoofd te bieden aan de hierboven beschreven problematiek wordt wel geopperd die bandbreedte van 20% op te rekken. Het kabinet beraadt zich momenteel over de mogelijke lastendrukverschuivingen en de mogelijkheden het gemeentelijk belastinginstrumentarium aan te passen.	 Binnenlandse Zaken en Koninkrijksrelaties Financiën
 KVR11125.xml	 2000	 CDA	 Vragen over het bericht dat de politie in Nijmegen coffeeshops niet meer zal controleren op de toegestane hoeveelheid hasj, in de Telegraaf van 22 januari 2000.	 Heeft u kennisgenomen van het bericht dat de politie in Nijmegen coffeeshops niet meer zal controleren op de toegestane hoeveelheid hasj? Hoe beoordeelt u dit besluit van de burgemeester van Nijmegen? Kan een burgemeester een dergelijk de facto gedoogbesluit, dat het landelijke opsporingsbeleid doorkruist, zonder meer nemen? Zo neen, bent u bereid te bewerkstelligen dat in Nijmegen weer hetzelfde gedoogbeleid gaat gelden als in de rest van Nederland? Is over dit besluit contact geweest met het openbaar ministerie? Zo ja, wat is de reactie van het openbaar ministerie? De Telegraaf, 22 januari 2000	 	 Justitie
 KVR11126.xml	 2000	 RPF	 Vragen naar aanleiding van het proefschrift van de heer A.C. Hendriks ''Gelijke toegang tot de arbeid voor gehandicapten. Een grondrechtelijke en rechtsvergelijkende analyse''. Eén van zijn stellingen luidt: ''De gebrekkige afstemming tussen de Wet op de medische keuringen (WMK) en de Wet REA is nadelig voor de arbeidskansen van gehandicapten''.	 Heeft u kennis genomen van (de stellingen behorend bij) het proefschrift van de heer A.C. Hendriks, Gelijke toegang tot de arbeid voor gehandicapten. Een grondrechtelijke en rechtsvergelijkende analyse (Deventer, 2000), dat op 20 januari 2000 aan de Universiteit van Amsterdam wordt verdedigd? Wat is uw oordeel over (de onderbouwing van) de vierde stelling: «De gebrekkige afstemming tussen de Wet op de medische keuringen (WMK) en de Wet REA is nadelig voor de arbeidskansen van gehandicapten»? Kunt u aangeven in welke mate door deze gebrekkige afstemming de arbeidskansen van gehandicapten negatief worden beïnvloed? Op welke wijze kan de geconstateerde spanning tussen beide wetten worden opgeheven? Hoe denkt u over de suggestie van de heer Hendriks om vragen over de gezondheidstoestand van de sollicitant en het verrichten van medisch onderzoek niet onder de werkingssfeer van de WMK te laten vallen, voorzover zulks gebeurt met het oog op het aanpassen van het werk en/of het doen van een beroep op de Wet REA? Welke maatregelen wilt u treffen om de WMK en de Wet REA beter op elkaar af te stemmen? Hoe beoordeelt u de opvatting van de promovendus dat het vigerende recht onvoldoende waarborgen bevat voor de gelijke arbeidskansen van sollicitanten met een handicap? Wat vindt u van de suggestie om over te gaan tot een aanpassingsplicht, als uitwerking van de thans in de Wet REA neergelegde werkgeversverplichting om de gelijke kansen van zowel in dienstbetrekking staande gehandicapten als gehandicapte sollicitanten te bevorderen? De promovendus stelt ter onderbouwing onder andere: «Zo is het een werkgever niet toegestaan om te informeren naar de gezondheidstoestand van een sollicitant, hetgeen (mede) tot gevolg kan hebben dat het integratieinstrumentarium van de REA niet ten volle wordt benut»(a.w., pag. 297) A.w., pag. 297 A.w., pag. 295	 Ja Ik deel de vierde stelling in het proefschrift niet. De Wet (re)integratie arbeidsgehandicapten (Wet REA) en de Wet op de medische keuringen (WMK) hebben dezelfde doelstelling (i.c. verbetering van de arbeidsmarktpositie van de arbeidsgehandicapte), maar hanteren verschillende instrumenten vanuit verschillende invalshoeken. De Wet REA beoogt drempels voor werkgevers om mensen met een arbeidshandicap aan te nemen, te verminderen. De WMK heeft onder meer tot doel onnodige en oneigenlijke selectie op gezondheid bij de toegang tot arbeid te voorkomen. Daarom is onder meer het gebruik van aanstellingskeuringen beperkt tot die situaties waarin dit strikt noodzakelijk is. Omdat de werkgever of zijn personeelsfunctionaris niet deskundig is om de medische geschiktheid voor een functie te beoordelen is in de Arbeidsomstandighedenwet bepaald dat aanstellingskeuringen alleen uitgevoerd mogen worden door gecertificeerde arbodiensten. Hierdoor is tevens gewaarborgd dat een werkgever de, bij de aanstellingskeuringen verkregen informatie, met voor andere doeleinden (dan het beoordelen van de medische geschiktheid voor de functie) kan gebruiken, zoals bijvoorbeeld voor risicoselectie in verband met zijn verplichting om bij ziekte het loon door te betalen. Het verbod voor de werkgever om vragen te stellen over de gezondheid of het ziekteverzuimverleden van een sollicitant is om dezelfde reden opgenomen. Het betreft in de WMK dus een verbod van eenzijdig handelen door de werkgever. Dit verbod staat niet in de weg dat een sollicitant/keurling uit zichzelf informatie verstrekt over zijn gezondheidstoestand of een medisch onderzoek in het kader van de Wet REA ondergaat. Naar mijn mening kan dan ook niet worden gesproken van een gebrekkige afstemming. Vooralsnog zie ik derhalve geen aanleiding om de WMK of de Wet REA aan te passen. Er zijn mij geen problemen uit de praktijk bekend met betrekking tot het al dan niet op elkaar afgestemd zijn van voornoemde wetten. Ook bij het Meldpunt WMK dat per 1 januari 1999 bij het Breed Platform voor Verzekerden en Werk functioneert, zijn geen klachten op dit punt binnengekomen. Wel zal de onderzoekers, die dit jaar de WMK zullen evalueren, worden gevraagd bijzondere aandacht aan dit punt te besteden. Als zou blijken dat er zich daadwerkelijk problemen in de praktijk voordoen, dan zal aan de hand daarvan worden bezien of en welke maatregelen noodzakelijk zijn om deze problemen op te lossen. In aanvulling op mijn antwoord bij de bovenstaande vragen, merk ik op dat een eventuele uitzondering van dit verbod voor vragen en medisch onderzoek in het kader van de Wet REA afbreuk zou doen aan de doelstellingen van de WMK en bovendien niet nodig is. De WMK staat immers wel toe dat een sollicitant uit zichzelf informatie verstrekt over zijn gezondheidstoestand met het oog op het aanpassen van het werk. Het vigerende recht biedt wel degelijk bescherming tegen discriminatie van sollicitanten met een handicap. Zo bieden artikel 1 Grondwet en artikel 26 IVBPR bescherming tegen discriminatie in het algemeen. Hieronder valt ook discriminatie op grond van handicap. Wat een meer specifieke bescherming tegen discriminatie van sollicitanten met een handicap betreft, wijs ik u op de brief van de Staatssecretaris van Volksgezondheid, Welzijn en sport van 26 oktober 1999, waarin u bent geïnformeerd over het besluit van het kabinet om de Proeve van wet houdende een verbod tot het maken van ongerechtvaardigd onderscheid op grond van handicap of chronische ziekte om te zetten in een wetsvoorstel. Hierbij is aangegeven dat de Proeve voor het terrein van de werving en selectie nog eens zorgvuldig moet worden bezien in het licht van recente ontwikkelingen en ervaringen. In dit kader wordt ook nog eens nadrukkelijk aandacht besteed aan de relatie met de Wet REA. Als dit onderzoek is afgerond, wordt de Tweede Kamer nader geïnformeerd. Bij de vormgeving van het instrumentarium van de Wet REA is bewust gekozen voor positieve stimulansen gericht op de verbetering van de arbeidsmarktpositie van arbeidsgehandicapten. Om die reden is in het verlengde van de in artikel 4 van de Wet REA opgenomen inspanningsverplichting voor de werkgever een (her)plaatsingsbudget geïntroduceerd teneinde de werkgever in staat te stellen de nodige voorzieningen te treffen gericht op behoud, herstel en bevordering van de arbeidsgeschiktheid van werknemers. De effecten van de Wet REA zijn op dit moment nog niet te beoordelen. Ik acht het daarom gewenst om de in de loop van dit jaar beschikbaar komende evaluatie van het REA-instrumentarium af te wachten alvorens aanpassingen daarin te overwegen.	 Sociale Zaken en Werkgelegenheid
 KVR11127.xml	 2000	 CDA	 Vragen naar aanleiding van een artikel in de Volkskrant van 29 januari 2000 met het bericht dat recent een internet-site is opgezet, die uitgebreid informatie verschaft over zelfmoord.	 Hebt u kennis genomen van het bericht dat recent een internet-site is opgezet, die uitgebreid informatie verschaft over zelfmoord? Wat vindt u ervan dat deze zeer gedetailleerde site zelfmoordtechnieken beschrijft waaronder de «zak-over-je-hoofd-methode, advies hoe je het beste je polsen doorsnijdt en een lijst met dodelijke pillen opsomt? Is het waar dat een Internet-site over zelfdoding legaal is zolang niet kan worden aangetoond dat een suïcide het directe gevolg is van de verstrekte informatie? Bent u bereid dit soort informatie aan een verbod te onderwerpen? Zo ja, welke mogelijkheden ziet u daartoe? Zo neen, waarom niet? Valt het verstrekken van een handleiding voor zelfmoord onder het verschaffen van hulpmiddelen om zelfmoord te plegen? Kan op grond hiervan tot vervolging worden overgegaan? Wordt in genoemd geval de grens tussen advies en instructie overschreden? Zo ja, vindt u dit een gevaarlijke ontwikkeling? Is het niet onverantwoord dat dergelijke informatie vrij toegankelijk is? Bent u bereid in navolging van Groot-Brittannië, Frankrijk en Duitsland het verstrekken van een handleiding voor zelfdoding strafbaar te stellen? Zo neen, waarom niet? Acht u het noodzakelijk dat mensen die hulp bij zelfdoding zoeken binnen het regulier medisch circuit opgevangen worden? Zo ja, zijn hiertoe voldoende laagdrempelige mogelijkheden met onmiddellijke beantwoording van een hulpvraag? Bestaat de mogelijkheid dat mensen met suïcidale neigingen op een wachtlijst terecht komen? Zo ja, wat denkt u daaraan te kunnen doen? Wat vindt u van het idee om met GGZ-middelen en in samenwerking met bijvoorbeeld het RIAGG en de Stichting Correlatie een helpdesk in te stellen, eventueel met een eigen Internet-site? Kunnen hiervoor extra middelen aan de GGZ worden toegekend? Bent u bereid hiertoe initiatieven te ondernemen? Volkskrant, 29 januari 2000	 	 Justitie
 KVR11128.xml	 2000	 VVD	 Vragen over de afspraken die de staatssecretaris van VWS met de VNG heeft gemaakt op 20 december 1999 over de financiering van kinderopvang uit de gemeentefondsen.	 Heeft u op 20 december 1999 afspraken die door u zijn gemaakt met de VNG op 29 oktober 1998, om na afloop van de Regeling uitbreiding kinderopvang de betreffende gelden over te hevelen naar het Gemeentefonds, herbevestigd? Wat is de formele status van genoemde afspraak? Hoe verhoudt de afspraak om de betreffende middelen na 2002 naar het Gemeentefonds over te hevelen zich met uw antwoord op schriftelijke vragen die zijn gesteld naar aanleiding van de beleidsnota kinderopvang, waarbij u stelt dat: «bij de uitwerking van de fiscale voorstellen bleek dit laatste punt (volledige storting in het gemeentefonds) niet onverkort te handhaven» en: «geen uitsluitsel kan gegeven worden over de omvang van storting van middelen in het Gemeentefonds». Heeft u uw stellingname, naar voren gebracht in het algemeen overleg van 25 november 1999 , om de breed levende wens om richting vraagfinanciering in de kinderopvang te gaan, alsmede om te werken aan een andere rol van de gemeenten in het kinderopvangbeleid, inmiddels bijgesteld? Wat zijn de gevolgen van de genoemde afspraak met de VNG voor het debat dat nog moet worden gevoerd over de nieuwe financieringsstructuur aan de hand van de zogenoemde kaderstellende notitie, waarin diverse opties van vraagfinanciering nader zouden worden uiteengezet? Bent u het ermee eens dat deze afspraak onterechte verwachtingen kan scheppen met betrekking tot een andere financieringsstructuur? Kamerstuk 26 587, nr. 3, blz. 10, antwoord 18 Kamerstuk 26 587, nr. 4	 De VNG heeft op 22 december haar leden met een brief geïnformeerd over de stand van zaken in het kinderopvangbeleid. In die brief wordt ook ingegaan op de situatie na 2002, na afloop van de Regeling uitbreiding kinderopvang en buitenschoolse opvang. Voor de gemeenten is dit punt van groot belang. Sinds eind 1999 zijn gemeenten bezig met een uitbreiding van de kinderopvangcapaciteit met 71 000 plaatsen. Zij moeten daarbij beleidsbeslissingen nemen over capaciteit en invulling daarvan met gevolgen voor de langere termijn. Dat is ook de achtergrond bij de afspraak met de VNG tot storting van middelen in het gemeentefonds. Desgevraagd heb ik de VNG op 20 december over deze afspraak gemeld dat «[...] het vanzelfsprekend is dat de afspraken van 29 oktober 1998 niet eenzijdig kunnen worden opgezegd, noch door de VNG, noch door het kabinet.» De afspraak heeft de status van een bestuurlijke overeenkomst tussen staatssecretaris Verstand van Sociale Zaken en Werkgelegenheid en de staatssecretaris van VWS enerzijds en de VNG anderzijds over de inrichting van het stimuleringsbeleid voor de kinderopvang. Achtergrond bij deze afspraak was – onder meer – een discussie met de VNG over het gemeentefondsaccres in relatie tot een specifieke uitkering voor de kinderopvang. Ik heb u over dit geheel aan afspraken tijdens de behandeling van de VWS-begroting voor het jaar 1999 (Handelingen 1998–1999, nr. 31, Tweede Kamer, pag. 2210–2211) en bij de voorjaarsnota 1999 (Tweede Kamer, 1998–1999 26 515, nr. 2, pag. 2 geïnformeerd. De beleidsnota kinderopvang beschrijft het voorgenomen beleid voor de korte termijn (1999–2002) en voor de lange termijn (vanaf 2003). De situatie voor de lange termijn zal worden ingericht via de Wet basisvoorziening kinderopvang. In de beleidsnota kinderopvang is een eerste aantal vraagstukken en ideeën over deze wet opgeworpen. Een belangrijke lijn daarin is het streven naar een meer vraaggerichte financiering. In de beleidsnota kinderopvang is aangegeven dat een dergelijke benadering zou kunnen leiden: «[...] tot een andere verdeling tussen het fiscale budget en de subsidiemiddelen» (Tweede Kamer, 1998–1999, 26 587, nr. 2, pag. 3). Gelet op de hierboven genoemde afspraak tussen kabinet en VNG, stelt de beleidsnota dan ook: «Mocht tot een financiële verschuiving besloten worden, dan zal met de VNG nader overlegd worden over de toevoeging van middelen aan het gemeentefonds.» Concreet wil dit zeggen dat er een overeenkomst is met de VNG tot storting van middelen in het gemeentefonds en dat deze overeenkomst van kracht is, tot het moment dat er aanleiding zou zijn een andere afspraak te maken. Dat kan het geval zijn, als in overleg tussen kabinet en Tweede Kamer besloten zou worden tot een financieringsstelsel voor de kinderopvang dat een andere verdeling van middelen nodig zou maken. De discussie daarover zal plaatsvinden op basis van de notitie over de Wet basisvoorziening kinderopvang die ik in het algemeen overleg van 25 november 1999 heb aangekondigd. Die notitie zal dit voorjaar verschijnen. Zoals uit het antwoord op vraag 3 kan worden afgeleid, heb ik geen andere opvattingen over de toekomst van de kinderopvang dan ik tijdens het algemeen overleg van 25 november heb weergegeven. Een nadere uitwerking van die opvattingen zal gepresenteerd worden in de notitie over de Wet. Daarin zullen onder andere voorstellen worden gedaan voor de financieringsstructuur van de kinderopvang en zal, conform de wens van de Kamer, zowel worden ingegaan op de verschillende modellen van vraagfinanciering, als op de rol van de gemeenten. Kern van een systeem van vraagfinanciering is dat de gebruikers (in dit geval de ouders) bepalen bij welke kinderopvangvoorziening de (overheids-)middelen terecht komen. Dat kan op verschillende manieren: bijvoorbeeld via een structuur waarbij ouders rechtstreeks een financiële (fiscale) tegemoetkoming van de overheid ontvangen en/of via een systeem, waarbij de overheidsbijdrage via de gemeente de keuze van de ouder voor een kinderopvangcentrum volgt. Belangrijke punten van aandacht daarbij zijn de effecten voor de te onderscheiden groepen gebruikers en de continuïteit van de opgebouwde infrastructuur. De Wet basisvoorziening kinderopvang moet voor langere tijd vorm kunnen geven aan de structuur van de kinderopvang. Een debat over een toekomstig kinderopvangstelsel zou ik dan ook vooral willen voeren aan de hand inhoudelijke afwegingen bij de vraag welk stelsel het meest geschikt is om huidige en toekomstige problemen bij kinderopvang op te lossen. Dit betekent dat alle relevante opties op het gebied van vraagfinanciering aan de orde moeten kunnen komen. De gedachtenvorming bij kamer en kabinet over de toekomst van de kinderopvang wordt uiteraard gevolgd. Het belang dat aan een sterkere positie van de gebruikers wordt gehecht, wordt naar mijn inschatting breed gedeeld. Zoals in het antwoord op vraag 4 is aangegeven, zijn daarvoor verschillende varianten denkbaar. In de volgorde der dingen is het echter ongebruikelijk van een afspraak af te wijken, voordat besluiten die in overleg tussen kabinet en kamer worden genomen, daar aanleiding toe geven.	 Volksgezondheid, Welzijn en Sport
 KVR11129.xml	 2000	 PvdA	 Vragen naar aanleiding van het bericht in Opzij van januari 2000 dat de vertraging van de Meerjarennota Emancipatiebeleid zou zijn ontstaan op het ministerie van Sociale Zaken en Werkgelegenheid.	 Wat is uw reactie op het bericht in Opzij als zou de vertraging van de Meerjarennota Emancipatiebeleid zijn ontstaan op uw Ministerie van Sociale Zaken en Werkgelegenheid en niet, zoals u eerder liet weten, door afstemmingsproblemen met andere departementen? Hoe is het overleg met andere departementen tot nu toe verlopen? Hebben zij zich thans gecommitteerd aan de nota? Op welke versie van de nota zijn de artikelen in een recent nummer van Op Gelijke Voet waarin al uitgebreid wordt ingegaan op de meerjarennota , gebaseerd? Zal de Meerjarennota, conform de motie Örgü c.s. , met inbegrip van een kabinetsstandpunt in het eerste kwartaal 2000 verschijnen? Is er over de inhoud van de nota overleg geweest met vrouwenorganisaties, i.h.b. de Vrouwenalliantie, en met sociale partners? Is er in het algemeen sprake van een regelmatig overleg tussen vrouwenorganisaties en de staatssecretaris? Opzij van januari 2000, p. 85: «Emancipatienota Verstand vertraagd door «prutswerk» ambtenaren» Op Gelijke voet nummer 4/5 1999 Kamerstuk 26 800-XV, nr. 47	 Een vrij lange voorbereidingstijd voor een nota als deze is niet ongebruikelijk. Wel kan gezegd worden dat de aanvankelijke planning te optimistisch is geweest. Zeker waar beperkte capaciteit beschikbaar is en overleg dient te worden gevoerd met een breed veld van betrokkenen, waaronder 5 departementen. De feitelijke gang van zaken is als volgt geweest: – in de eerste helft van 1999 zijn verkenningen gemaakt door wetenschappers op 5 terreinen, – tevens zijn er 3 conferenties belegd met experts van binnen én buiten de vrouwenbeweging om de maatschappelijke ontwikkelingen en trends voor het emancipatiebeleid in kaart te brengen. De resultaten hiervan zijn verwerkt in een eerste concept van de Meerjarennota dat in de zomer van 1999 is voorgelegd aan de ICE (Interdepartementale Commissie Emancipatiebeleid). De commentaren hierop zijn verwerkt in een tweede concept, dat met aanvullende commentaren geleid heeft tot de versie die inmiddels besproken is in de ICE en nu voorgelegd is aan de CSCB (Commissie voor Sociaal en Cultureel Beleid). Conform de wens van uw Kamer (motie Orgü c.s.) is de nota nader uitgewerkt in beleidsrichtingen. Daarvoor is eveneens zorgvuldige afstemming nodig met de vakdepartementen die het beleid moeten concretiseren en uitvoeren. Zoals hierboven reeds uiteengezet, verkeert de nota thans in een afrondend stadium. De nota zal via de RSCB (Raad voor Sociaal Cultureel Beleid) aan de Ministerraad ter besluitvorming worden voorgelegd. Daarna ontvangt uw Kamer de kabinetsnota met beleidsrichtingen. Ook wordt de kabinetsnota voorgelegd aan verschillende adviesraden en maatschappelijke organisaties. De artikelen in Op Gelijke Voet zijn gebaseerd op de eerder genoemde verkenningen en de resultaten van de voorbereidende conferenties, zoals vermeld in het antwoord op vraag 1. Bij de voorbereidende conferenties zijn experts uit diverse groeperingen betrokken geweest waaronder vrouwenorganisaties. Tot de deelnemers behoorden onder andere vertegenwoordigers van IIAV, E-quality, Opportunity in Bedrijf, Toplink en de Vrouwenalliantie. Ook sociale partners worden betrokken in het adviestraject aangezien de Meerjarennota onder meer ter advisering aan de SER zal worden voorgelegd. Ik voer regelmatig gesprekken met vrouwenorganisaties. Ik verwijs U daarbij naar overleg met het PVO (Politiek Vrouwenoverleg), de Vrouwenalliantie en het IIAV, naar de betrokkenheid van de Nederlandse Vrouwenraad bij de Conferentie Water en Gender, de rol van E-quality ter voorbereiding van Beijing +5, en naar de betrokkenheid van Toplink, Opportunity in Bedrijf en Vrouwelijke Ondernemers bij het project Glazen plafond.	 Sociale Zaken en Werkgelegenheid
 KVR1113.xml	 1995	 GPV	 	 Is het de minister bekend dat de Raad van Advies voor Bibliotheekwezen en Informatieverzorging (RABIN) nu reeds materieel wordt opgeheven, gezien de opheffing van het adres, de afsluiting van fax en telefoon en de ontslagaanzegging en verplaatsing van personeel? Heeft de minister er nota van genomen dat het wetsvoorstel tot opheffing van RABIN, 23255, nog bij de Eerste Kamer aanhangig is en niet is aangenomen omdat een meerderheid van de Eerste Kamer een leemte in de advisering omtrent het bibliotheekwezen en de wetenschappelijke informatievoorziening vreest? Kan de minister uiteenzetten waarom tot feitelijke opheffing wordt overgegaan terwijl de wettelijke basis daarvoor niet aanwezig is? Acht de minister het verstandig om nu af te breken wat in een later stadium weer moet worden opgebouwd? Is de minister bereid dit voortijdige afbraakproces met onmiddellijke ingang te stoppen?	 In december 1994 en januari 1995 is veelvuldig contact geweest met de RABIN over de huidige situatie, mede in verband met de voorlopige plaatsing met ingang van 1-1-1995 van de secretaris van de RABIN bij de Raad voor het Cultuurbeleid i.o. Ook de voorzitter van de vaste Commissie voor Cultuur van de Eerste Kamer heeft enige malen contact gehad met het ministerie. Het spreekt voor zich dat zolang de huidige situatie nog voortduurt, gewaarborgd is dat de RABIN voldoende is toegerust om de nog noodzakelijke werkzaamheden te verrichten. Afspraken zijn gemaakt dat de secretaris vanuit zijn plaatsing bij de Raad voor het Cultuurbeleid i.o. beschikbaar is om voorkomende werkzaamheden voor de RABIN te verrichten. Daarnaast blijft het secretariaat gevestigd op de huidige locatie. Ja, deze opvatting van Uw Kamer is mij bekend. Zelf acht ik voldoende gewaarborgd dat de door een aantal leden van de Eerste Kamer gevreesde leemte in de advisering zich niet zal voordoen; in het onderhavige wetsvoorstel worden immers deze adviestaken van de RABIN aan andere raden overgedragen, namelijk de Adviesraad voor Wetenschaps- en Technologiebeleid, de Raad voor de Kunst, de Mediaraad en de Raad voor het cultuurbeheer. Zoals boven uiteengezet is de RABIN toegerust voor haar huidige werkzaamheden. Bij de voorbereidingen die worden getroffen voor de vorming van de Raad voor het Cultuurbeleid wordt zorg besteed aan het behoud van deskundigheid op het werkterrein van de RABIN. Ook de Adviesraad voor Wetenschaps- en Technologiebeleid is inmiddels voldoende voorbereid om terzake te kunnen adviseren. Er vindt momenteel dan ook geen afbraak plaats van iets, dat later weer zou moeten worden opgebouwd.	 Onderwijs, Cultuur en Wetenschappen
 KVR11130.xml	 1999	 VVD	 	 Hoe vaak is er in 1998 en 1999 door vreemdelingen beroep ingesteld tegen een asielbeschikking van de Immigratie- en Naturalisatiedienst? Wat zijn per nevenzittingsplaats van de vreemdelingenkamer van de rechtbank te ’s-Gravenhage de aantallen en percentages over de jaren 1998–1999 als het gaat om de beroepszaken (asiel) die gegrond en ongegrond zijn verklaard? Wat zijn de aantallen en de percentages over de jaren 1998 en 1999 van de vreemdelingenkamer van de rechtbank te ’s-Gravenhage zelf van die beroepszaken? In hoeveel beroepszaken (asiel) over de jaren 1998 en 1999 (aantallen en percentages) hebben de rechters van de nevenzittingsplaatsen en de vreemdelingenkamer van de rechtbank te ’s-Gravenhage zich onbevoegd verklaard? In hoeveel beroepszaken (asiel) van de nevenzittingsplaatsen en de vreemdelingenkamer van de rechtbank te ’s-Gravenhage is het beroep over de jaren 1998 en 1999 (aantallen en percentages) niet ontvankelijk verklaard? Wat kan de oorzaak zijn van het verschil tussen uitspraken van de nevenzittingsplaatsen onderling en dat van de nevenzittingsplaatsen en de vreemdelingenkamer van de rechtbank te ’s-Gravenhage?	 Volgens de laatste gegevens zijn in 1998 zijn 7098 beroepen ingesteld tegen een asielbeschikking van de Immigratie- en Naturalisatiedienst. En in 1999 8436 beroepen . De rechtbank Den Haag is als enige bevoegd voor de behandeling van vreemdelingenzaken. Zaken worden behandeld in Den Haag of in een van de vier nevenzittingsplaatsen. In het onderstaande overzicht zijn het aantal afdoeningen van beroepen tegen asielbeschikkingen, inclusief de onbevoegdverklaringen en de percentages per zittingsplaats aangegeven. Daarnaast zijn de totalen van afdoeningen en percentages van de vijf zittingsplaatsen weergegeven. Om het beeld te completeren zijn tenslotte ook aantallen en percentages van de overige afdoeningen (intrekkingen en doorzendingen) opgenomen. Tussen de afdoeningsaantallen en -percentages van de zittingsplaatsen zijn verschillen te constateren. De cijfers van de vreemdelingenkamer bij de rechtbank Den Haag zelf wijken niet opvallend af van die van de andere zittingsplaatsen, dan wel van de percentages van de totaalcijfers. De verschillen die uit de aantallen afdoeningen naar voren komen, kunnen onder meer worden verklaard uit de verschillen in de samenstelling van de zaakspakketten per zittingsplaats. Zo heeft de in de randstad gelegen zittingsplaats Amsterdam verhoudingsgewijs veel zaken van reguliere vreemdelingen terwijl bijvoorbeeld Zwolle een echter «asiel-zittingsplaats» kan worden genoemd. Daarnaast zijn verschillen te constateren tussen de afdoeningspercentages van de vijf zittingsplaatsen. Allereerst dient te worden opgemerkt dat gegrond- of ongegrondverklaring niet een materieel oordeel van de rechtbank behoeft in te houden. Immers, er worden beroepen gegrond verklaard om formele redenen of vanwege een ontoereikende motivering, terwijl niet-inwilliging van de aanvraag uiteindelijk inhoudelijk toch de juiste beslissing blijkt te zijn. Ook worden beroepen ongegrond verklaard op grond van de ex-tunc-toetsing, terwijl op het moment van de uitspraak nieuwe omstandigheden zijn opgekomen die tot toelating zullen leiden, nadat een nieuwe aanvraag is ingediend. De weergegeven percentages zijn daarom niet geschikt om conclusies over de afdoeningsprofielen van de zittingsplaatsen te trekken. Het bevorderen en bewaken van de rechtseenheid is steeds een belangrijk aandachtspunt geweest voor de vreemdelingenkamer. Zij heeft bij haar instelling in 1994 vanwege het ontbreken van hoger beroep een aantal instrumenten in het leven geroepen om de rechtseenheid in de vijf (neven)zittingsplaatsen te bevorderen. Het meest bekend is de rechtseenheidskamer. Uit het onderzoek «rechtseenheid in de vreemdelingenrechtspraak», aan uw Kamer aangeboden op 28 juli 1999, is naar voren gekomen dat de door de vreemdelingenkamer aangewende middelen wel degelijk effect sorteren. Desalniettemin blijft (al dan niet naast het bestaan van een rechtseenheidskamer) de instelling van hoger beroep in vreemdelingenzaken gewenst. Dat in het ontwerp van de Vreemdelingenwet plaats is ingeruimd voor hoger beroep, zij het in beperkte vorm, wordt door de vreemdelingenkamer draagt bij aan de rechtseenheid. Tabel behoort bij antwoorden 2 en 3 Dicta totaal Amsterdam Den Bosch Den Haag Haarlem Zwolle 1998 1999 1998 1999 1998 1999 1998 1999 1998 1999 1998 1999 Gegrond 1 745 1 549 317 178 288 346 237 193 377 344 526 488 (aantal) Gegrond (perc. Totaal) 20% 18% 31% 24% 14% 13% 16% 15% 23% 25% 19% 19% Ongegrond 4 062 3 976 439 338 851 1 136 756 708 756 603 1 260 1 191 (aantal) Ongegrond (perc. Totaal) 45% 45% 43% 45% 41% 42% 51% 55% 46% 44% 46% 45% Onbevoegd (aantal) Onbevoegd (perc. Totaal) 0,1% 0,1% 0,0% 0,0% 0,0% 0,0% 0,2% 0,1% 0,0% 0,4% 0,1% 0,0% Niet-ontv. 460 427 62 31 121 114 71 66 70 47 136 169 (aantal) niet-ontv. (perc. Totaal 5% 5% 6% 4% 6% 4% 5% 5% 4% 3% 5% 6% Overige afdoeningen 2 657 2 816 196 204 840 1 133 402 314 423 382 796 783 (aantal) (perc.) 30% 32% 19% 27% 40% 42% 27% 24% 26% 28% 29% 30% Deze cijfers hebben alleen betrekking op bodemzaken asiel Dit overzicht betreft alleen bodemzaken asiel	 Justitie
 KVR11131.xml	 2000	 D66	 Vragen over het opgebouwd pensioenkapitaal dat niet meer gebruikt kan worden voor de aankoop van een periodieke pensioenuitkering.	 Is het u bekend dat – in tegenstelling tot de tot voor kort gangbare situatie – particuliere levens- en pensioenverzekeraars niet langer bereid zijn om een pensioenkapitaal dat bij die bepaalde verzekeraar is opgebouwd, op de pensioendatum ter beschikking te stellen voor de aankoop van een periodieke pensioenuitkering bij een verzekeraar naar vrije keuze van de consument? Is het terecht dat verzekeraars zich hierbij beroepen op de per 1 januari van dit jaar gewijzigde Pensioen- en spaarfondsenwet en in het verlengde hiervan de nog komende wijzigingen van deze wet? Heeft de gewijzigde Pensioen- en spaarfondsenwet dit effect ook daadwerkelijk beoogd of bent u de opvatting toegedaan dat er geen sprake is van afkoop, zoals de heer Van de Griend in het Financieel Dagblad van 22 januari jl. betoogt? Welke maatregelen neemt u om de gewenste duidelijkheid te verschaffen?	 Het is inderdaad niet meer mogelijk om een pensioenkapitaal op pensioendatum over te dragen naar een verzekeraar ter vrije keuze van de consument. Een en ander is het gevolg van de aangescherpte formulering van artikel 32a van de PSW en artikel 16 van de Regelen verzekeringsovereenkomsten PSW zoals deze artikelen luiden sinds de wijziging per 1 januari jl. Met deze wijziging is waardeoverdracht van pensioenaanspraken uitsluitend toegestaan als er sprake is van een dienstverband. In de toelichting op het wetsvoorstel is expliciet aangegeven dat waardeoverdracht alleen nog maar kan plaatsvinden in verband met een dienstverband (Kamerstukken II, 1998/99, 26 415 blz. 26 en blz. 42). Dit is ook in latere schriftelijke stukken herhaald (Kamerstukken II, 1998/99, 26 415, nr. 8, blz. 11). Tijdens de plenaire behandeling heb ik in antwoord op vragen van de leden Balkenende en Schimmel aangegeven dat de restrictie van waardeoverdracht in relatie tot het dienstverband is aangebracht in verband met het voorkomen van pensioenvlucht naar België (Handelingen 4 november 1999, blz. 18-1307 en 1308). Het verbieden van het overdragen van waarde zonder een dienstverband (het zogeheten shoppen) is dus uitdrukkelijk beoogd. Zoals gezegd wordt op deze wijze voorkomen dat men op pensioendatum het kapitaal dat beschikbaar komt, overdraagt naar een buitenlandse, vaak Belgische, verzekeraar. Vervolgens verhuist men naar dit land alwaar men het overgedragen pensioen afkoopt. Dit nu is in strijd met de doelstelling van de PSW. De genomen maatregel geldt ook voor mensen die met hun pensioenkapitaal in Nederland willen blijven en geen intentie hebben tot afkoop. Echter er is, als het gaat om het dicht houden van de België-route, geen alternatief voorhanden. Zoals uit de wetsbehandeling blijkt, is oorspronkelijk geprobeerd het gat te dichten door een verbod op te nemen van waardeoverdracht naar landen waar mag worden afgekocht. De Raad van State had echter grote bezwaren tegen dit verbod en meende dat het in strijd was met Europese regelgeving. De genomen maatregel biedt overigens wel de ruimte een pensioenkapitaal naar het buitenland over te dragen, indien er sprake is van een dienstbetrekking. In zoverre is de maatregel minder rigide dan het oorspronkelijk beoogde, algehele verbod op waardeoverdracht. In de pers en vakbladen is de nodige publiciteit en discussie over dit onderwerp op gang gekomen. Op schriftelijke en telefonische vragen van verzekeraars en pensioenadviseurs over de bedoeling van de regelgeving op dit punt is door het departement van SZW de onder antwoord 3 verwoorde visie weergegeven. Ik ga ervan uit dat met deze ontwikkelingen en met de beantwoording van bovengenoemde vragen de gewenste duidelijkheid inmiddels is geschapen.	 Sociale Zaken en Werkgelegenheid
 KVR11132.xml	 2000	 PvdA	 Vragen betreffen het Russische beleid ten aanzien van verslaggeving inzake de oorlog in Tsjetsjenië, naar aanleiding van de gevangenneming en uitlevering van de Russische journalist Andrei Babitsky.	 Heeft u kennisgenomen van de berichten als zou de Russische journalist Andrei Babitsky, die in Tsjetsjenië werkt voor de door de Verenigde Staten gesponsorde Radio Free Europe, op 18 januari jl. door Russische troepen gevangen genomen zijn en zou zijn geruild tegen Russische krijgsgevangenen? Op beschuldiging waarvan werd Babitsky aangehouden en hoe waarschijnlijk acht u het dat die beschuldigingen gegrond zijn? In welke mate heeft Rusland, door een eigen onderdaan zonder wettelijke gronden gevangen te nemen en daarna uit te leveren, nationaal- en internationaalrechtelijke bepalingen geschonden en bent u bereid op bilateraal en Europees niveau uw veroordeling over deze schendingen uit te spreken? Hoe beoordeelt u de berichten als zou Babitsky niet daadwerkelijk aan de Tsjetsjeense rebellen zijn uitgeleverd en dat hij slachtoffer is geworden van een Russische afrekening? Wat is u bekend over de omstandigheden waarin de heer Babitsky op dit moment verkeert en bent u bereid bij de Russische autoriteiten navraag te doen over zijn lot? Bent u bereid er bij de Russische autoriteiten op aan te dringen dat indien Babitsky nog steeds in Russische handen is, hij onmiddellijk wordt vrijgelaten indien niet direct concrete bewijzen voor ongeoorloofd handelen kunnen worden overgelegd? Wat is u verder bekend over het Russische beleid ten aanzien van journalisten die de oorlog in Tsjetsjenië willen verslaan en bent u bereid er bij de Russische autoriteiten op aan te dringen dat de rechten van alle journalisten die de Tsjetsjeense oorlog willen verslaan worden gerespecteerd? Bent u, gezien het buitengewoon spoedeisende karakter van deze zaak, bereid deze vragen met bijzondere voorrang te behandelen en ons zo spoedig mogelijk een antwoord te doen toekomen? Amnesty International, persbericht 1 februari jl., NRC Handelsblad, 4 februari 2000	 Over de gang van zaken en de verdwijning van de Russische journalist Babitsky kan nog weinig met zekerheid worden gesteld, aangezien harde feiten ontbreken. De onvolledige en tegenstrijdige verklaringen van de Russische regering en de berichten in de Russische media terzake geven evenwel aanleiding tot verontrusting. De journalist Babitsky zou op of rond 17 januari jl. door de Russische autoriteiten zijn aangehouden op beschuldiging van het ontbreken van een accreditatie en van samenzwering met Tsjetsjeense opstandelingen. De gegrondheid van de tweede beschuldiging valt uiteraard moeilijk te beoordelen, alleen al vanwege de onbepaaldheid van het begrip samenzwering; het ontbreken van een accreditatie is als beschuldiging vrij geloofwaardig, gezien het restrictieve beleid van de Russische autoriteiten terzake. Een uitwisseling van een journalist met Russische krijgsgevangenen, zoals deze volgens berichten in de pers in het geval van Babitsky op of rond 3 februari jl. zou hebben plaatsgevonden lijkt moeilijk te rijmen met Russische internationaalrechtelijke verplichtingen inzake de behandeling van niet-strijders in een gewapend conflict. Mocht komen vast te staan dat inderdaad sprake is van een dergelijke uitwisseling moet dat zonder meer veroordeeld worden. Vooralsnog ontbreken echter harde feiten. Deze zaak heeft de aandacht van de Nederlandse regering. Op 10 februari jl. heeft de OVSE Chairman in Office een verklaring uitgegeven waarin verontrusting wordt uitgesproken over het geval Babitsky en waarin het belang van vrije toegang van de onafhankelijke media wordt onderstreept. Op 11 dezer heeft de EU in trojka-samenstelling te Moskou gedemarcheerd bij Kremlin-woordvoerder inzake Tsjetsjenië Yastrzhembski; tijdens deze demarche zijn door de EU-trojka de persvrijheid in Rusland in algemene zin, alsook de feitelijke omstandigheden van het geval Babitsky aan de orde gesteld. Van Russische zijde is hierop geantwoord dat de regelgeving met betrekking tot accreditatie van journalisten strikt dient te worden toegepast en dat wijziging van deze regelgeving niet in de verwachting ligt. Met betrekking tot de gebeurtenissen en omstandigheden ten aanzien van de journalist Babitsky heeft Yastrzhembski de EU een non-paper toegezegd, waarin juridische grondslag voor de aanhouding van betrokkene, alsmede de daarop volgende gebeurtenissen worden toegelicht. Ik zal dit document, zodra beschikbaar en vertaald, de Kamer doen toekomen. Ten aanzien van de algemene behandeling van journalisten hanteert de Russische overheid een zeer stringent accreditatiebeleid en er wordt naar gestreefd journalisten zoveel mogelijk van het front te houden. Journalisten die zonder accreditatie worden aangetroffen worden in de regel enige uren vastgehouden en vervolgens naar Moskou gestuurd. In haar demarche van 11 februari (zie antwoord op vraag 6) is de EU-trojka opgekomen voor de rechten van alle journalisten die de Tsjetsjeense oorlog willen verslaan. Ja.	 Buitenlandse Zaken (BUZA)
 KVR11133.xml	 2000	 PvdA	 Vragen over de mogelijke uitgevoerde démarches van Oostenrijkse diplomaten bij kandidaat-lidstaten van de EU.	 Is u bekend of Oostenrijkse diplomaten démarches hebben uitgevoerd bij de regeringen van kandidaat-lidstaten van de EU, met het expliciete of impliciete dreigement dat als deze regeringen zich zouden aansluiten bij de kritiek van de Veertien op de beoogde nieuwe Oostenrijkse regeringscoalitie, dit zal leiden tot Oostenrijkste tegenstand tegen hun toetreding tot de Unie? Indien zo’n dreigement door vertegenwoordigers van Oostenrijk is uitgedragen, neemt dit land dan geen afstand van de conclusies van de Europese Raad van Helsinki? Wordt daarmee dan het uitbreidingsproces in gevaar gebracht? Indien u vraag 1 bevestigend heeft beantwoord, bent u bereid de Oostenrijkse regering, zowel bilateraal als in EU-verband, aan te spreken over deze handelswijze en deze scherp te veroordelen?	 Uit navraag door de Nederlandse ambassades in de kandidaat-lidstaten blijkt, dat na het aantreden van de nieuwe Oostenrijkse regering in de meeste kandidaat-lidstaten een démarche is uitgevoerd door Oostenrijkse diplomaten om de positie van de Oostenrijkse regering toe te lichten. Deze démarches waren informerend van aard en zijn door het overgrote deel van de kandidaat-lidstaten ook als zodanig ervaren. In een tweetal hoofdsteden is daarbij tevens aangedrongen de EU-lijn ten aanzien van de nieuwe Oostenrijkse regering niet te steunen. Hierbij is geen direct verband gelegd tussen steun van de kandidaat-lidstaten voor de EU-lijn en het intrekken van Oostenrijkse steun voor hun kandidatuur. Wel is de zorg uitgesproken dat scherpe veroordeling van Oostenrijk zou kunnen leiden tot teruglopende steun voor de EU-uitbreiding onder de Oostenrijkse bevolking. De Oostenrijkse positie ten aanzien van uitbreiding van de Europese Unie, zoals verwoord in het regeerakkoord, is vrijwel identiek aan het door de vorige regering gevoerde beleid terzake. Oostenrijk neemt dan ook geen afstand van de conclusie van de Europese Raad van Helsinki. Nu blijkt dat de door Oostenrijk uitgevoerde démarches geen rechtstreeks verband leggen met een door de Oostenrijkse regering in te nemen standpunt ten aanzien van de uitbreiding, acht ik het niet nodig de Oostenrijkse regering op dit punt aan te spreken. Dat neemt niet weg dat de Nederlandse regering al eerder heeft aangegeven dat het EU-uitbreidingsdossier een van de terreinen is waarop de Oostenrijkse opstelling nauwlettend wordt gevolgd.	 Buitenlandse Zaken
 KVR11134.xml	 2000	 PvdA	 Vragen naar aanleiding van het persbericht van 2 november 1999 van de Bond van Landpachters en Eigen-Grondgebruikers (BLHB) over de herziene pachtcontracten van Domeinen in Zeeuws Vlaanderen.	 Bent u bekend met de Algemene pachtvoorwaarden Domeinen 1994? Bent u bekend met de reactie van de Bond van Landpachters en Eigen-Grondgebruikers (BLHB) op recent ter ondertekening aangeboden herziene pachtcontacten van Domeinen in Zeeuws Vlaanderen (persbericht van 2 november 1999)? Bent u met de BLHB van mening dat de Algemene pachtvoorwaarden 1994 pachters dwingen afstand te doen van een aantal rechten en akkoord te gaan met een vrij serieuze inbreuk op een aantal andere rechten? Bent u met de BLHB van mening dat sommige bepalingen uit deze Algemene pachtvoorwaarden ingaan tegen de Pachtwet en de algemene regels van behoorlijk bestuur? Bent u met de BLHB van mening dat de Domeinpachters na het sluiten van een herzien pachtcontract onder de Algemene voorwaarden 1994 in ernstige mate belemmerd worden in zowel hun bedrijfsuitoefening als in de privé-sfeer? Vindt er bij het opstellen van algemene voorwaarden overleg plaats met organisaties van pachters, verpachters en landbouworganisaties, zo nee, waarom niet, zo ja, op welke wijze? Bent u bereid om de Algemene pachtvoorwaarden 1994 met terugwerkende kracht in overeenstemming te brengen met de Pachtwet en de algemene regels van behoorlijk bestuur?	 Ja, met de algemene pachtvoorwaarden Domeinen 1994 ben ik bekend. Met een persbericht van 2 november 1999 ben ik niet bekend. Wel zijn artikelen uit de Landpachter van 9 november 1999 en uit de Boerderij van 16 november 1999 over dit onderwerp mij bekend. Gezien de korte tussenliggende periode ga ik ervan uit dat de inhoud van deze berichten in de pers van gelijke strekking zijn. Deze mening van de BLHB deel ik niet. De reden om de algemene pachtvoorwaarden van de Dienst Domeinen aan te passen was de invoering van het Nieuw Burgerlijk Wetboek (NBW). De algemene pachtvoorwaarden zijn in 1994 in overeenstemming gebracht met het NBW. De wijziging van de algemene pachtvoorwaarden in 1994 waren voornamelijk tekstueel en actualiserend van aard. Inhoudelijk zijn de algemene voorwaarden niet gewijzigd. De algemene voorwaarden zijn in overeenstemming gebracht met het NBW.Daarnaast wordt iedere wijziging van de pachtovereenkomst, conform de Pachtwet, voorgelegd aan de Grondkamer. Inmiddels zijn al honderden verzoeken tot goedkeuring aan de Grondkamer voorgelegd met betrekking tot de toepassing van de algemene pachtvoorwaarden 1994. De Grondkamer keurt deze ongewijzigd goed. De algemene pachtvoorwaarden van 1994 gaan dus niet in tegen de algemene regels van behoorlijk bestuur en de Pachtwet. Nee, zoals hierboven vermeld is, is de invoering van de algemene pachtvoorwaarden 1994 geen inhoudelijke wijziging. De nieuwe algemene pachtvoorwaarden zijn afgestemd met onderdelen van de Land- en Tuinbouw Organisatie. Gezien de beantwoording van de voorgaande vragen is dit niet aan de orde.	 Financiën
 KVR11135.xml	 2000	 GroenLinks	 Vragen over het volgen van en informatie verzamelen over milieuactivisten door de CICI (Centraal Informatie- en Coördinatiepunt Infrastructurele Projecten) en de BVD (Binnenlandse Veiligheidsdienst). Zie ook eerdere vragen: Aanh. Hand. II, 1999-2000, 499 en 500.	 Hoe verhoudt de taakstelling van het verzamelen van «informatie aangaande onwettige activiteiten» zich tot de bij het CICI aangelegde actielijst die bij een beroep op de Wet openbaarheid van bestuur (WOB) door een medewerker van bureau Jansen en Janssen openbaar is geworden, en waarop naast een enkele vernieling uitsluitend vreedzame en wettige acties worden vermeld? Hoe verhoudt de «niet exclusief op de milieubeweging» gerichte informatieverzameling zich tot diezelfde actielijst, waarop uitsluitend milieuorganisaties en hun activiteiten worden opgevoerd? Hoe verhoudt de ontkenning van een taak voor de BVD bij acties rond infrastructurele projecten? zich tot a. de aanwezigheid van BVD-directeur Akerboom bij de oprichtingsvergadering van het CICI, b. de BVD-presentatie over de toekomst van het milieu-activisme in Nederland, c. het initiatief tot oprichting door de chef van de Regionale Inlichtingen Dienst (RID) in Nijmegen, d. het feit dat alle overige leden onder het regime van de wet op de inlichtingendiensten (WIV) vallen, e. de betrokkenheid van een BVD-liaison bij het CICI, f. en de permanente adviserende rol die de politiële adviescommissie inlichtingendiensten heeft, zoals uit bovenvermeld WOB-dossier blijkt? Hoe verhoudt de uitdrukkelijke scheiding tussen RID-inlichtingentaken en opsporingstaken in het kader van strafbare feiten of de binnenlandse veiligheid in de handleiding, zich tot de uit de punten 3a t/m 3f sprekende directe betrokkenheid van de BVD? Hoe verhoudt de formele scheiding tussen BVD-taken en openbare-orde taken bij de RID zich tot de hierboven geconstateerde vermenging, gezien het feit dat alle activiteiten van het CICI vallen onder de competentie van de RID regio Zuid-Gelderland? Hoe beoordeelt u de constatering dat de BVD sinds de commissie Van Traa in toenemende mate (al dan niet in de persoon van een of meer personen van of voor de RID) doet wat de politie expliciet verboden is, namelijk infiltratie, uitlokking, inbreken, afluisteren en het aanzetten tot criminele activiteiten, terwijl daarvoor vooraf noch achteraf in het openbaar verantwoording behoeft te worden afgelegd? Hoe beoordeelt u het sterke vermoeden dat de BVD door haar directe betrokkenheid bij CICI haar taakstelling en bevoegdheden ver te buiten is gegaan (zie vraag 3), gezien de schriftelijke toezegging dat de Vereniging Milieudefensie als zodanig geen onderwerp van onderzoek voor de BVD is? Hoe verhoudt uw toezegging dat er bij de BVD geen interesse voor Milieudefensie bestaat zich tot de poging tot infiltratie (door Marc Witteveen) onder supervisie van de BVD, die in november 1998 bekend werd door een artikel in Vrij Nederland? Bent u van mening dat de f 830 000 subsidie van het ministerie van Binnenlandse Zaken en Koninkrijksrelaties voor het CICI, door de wijze waarop het CICI te werk gaat en momenteel in het nieuws staat, mede bijdraagt tot de stigmatisering en criminalisering van de door het CICI in kaart gebrachte legale en democratische milieu-organisaties, waaronder de Verenigde Milieudefensie en GroenFront, alsmede de sympathiserende buurtbewoners die in de CICI actielijst worden vermeld? Is het waar dat de scheiding van taken en bevoegdheden tussen de politiële inlichtingendiensten en de BVD toenemend een academische wordt, doordat de agenten van de Regionale Inlichtingendiensten (RID) zowel in opdracht van de plaatselijke politie (openbare orde) als voor de BVD (staatsveiligheid) werken, ook al gezien het door de commissie Kalsbeek geconstateerde feit dat er bij de RID veelal niet eens een fysieke scheiding bestaat tussen politiegegevens en BVD-gegevens? Welke maatregelen heeft u voor ogen om een einde te maken aan de ongewenste vermenging van taken, bevoegdheden en werkzaamheden van en voor de BVD en de politie bij de Regionale Inlichtingendiensten, en in concreto bij het project CICI? Zie Aanhangsel Handelingen nr. 499, Vergaderjaar 1999–2000 (antwoord op vraag 2) Zie Aanhangsel Handelingen nr. 500, Vergaderjaar 1999–2000 (antwoord op vraag 3) Zie Aanhangsel Handelingen nr. 500, Vergaderjaar 1999–2000 (antwoord op vraag 2) Alle activiteiten van het CICI zouden worden uitgevoerd overeenkomstig de handleiding «Informatie-inwinning openbare orde», zo schrijft de minister in antwoord op vraag 5 van het stuk bedoeld in noot 2	 	 Binnenlandse Zaken en Koninkrijksrelaties
 KVR11136.xml	 2000	 CDA	 Vragen over het bericht in de Leeuwarder Courant van 10 jauari 2000 ''Tehuis moet badkamers 5 centimeter uitbouwen'', om bij de verbouwing van een verzorgingstehuis tot een verpleegtehuis, te kunnen voldoen aan de criteria in verband met subsidie.	 Kent u het bericht «Tehuis met badkamers 5 centimeter uitbouwen»? Kunt u bevestigen dat Verzorgingshuis De Heggerank te Musselkanaal vanwege het omvormen van een gedeelte van het verzorgingshuis tot verpleeghuis, om te voldoen aan de criteria, de badkamers 5 centimeter moet uitbouwen en dat hiermee een bedrag van f 200 000,– is gemoeid? Kunt u motiveren waarom de normen voor verpleeg- en verzorgingshuizen in dit opzicht uiteen lopen? Vindt u dat hiermee schaarse middelen doelmatig worden ingezet? Hoe beoordeelt u deze gang van zaken in het licht van de modernisering van de AWBZ en zorg-op-maat? Is er enige vorm van ontheffing of compensatie mogelijk voor verpleeg- en verzorgingshuizen die met dit probleem te maken hebben c.q. krijgen? Wilt u uw antwoord motiveren? Leeuwarder Courant,, 10 januari 2000	 Ja. Uit navraag is mij gebleken dat tijdens de goedkeuringsprocedure voor deze verpleegunit in het kader van de Wet ziekenhuisvoorzieningen, de initiatiefnemer en het College bouw ziekenhuisvoorzieningen tot overeenstemming zijn gekomen over de aanpassing van de sanitaire voorzieningen in het verzorgingshuis, teneinde te voldoen aan de inhoudelijke eisen die moeten worden gesteld aan een goede zorgverlening. Deze eisen zijn vertaald in de op dit moment geldende bouwmaatstaven voor verpleeghuizen. Uit de bouwtekeningen blijkt dat de badkamers zijn vergroot door de verplaatsing van één muur met 45 centimeter. In de oude situatie van het verzorgingshuis De Heggerank was de oppervlakte van de sanitaire units voor rolstoelgebruikers te klein en waren de units niet functioneel als gevolg van een leidingschacht in deze ruimten. Er was voor rolstoelgebruikers geen vrije draaicirkel met een diameter van 1,5 m waardoor bewoners in deze ruimten niet tweezijdig konden worden geholpen. Verpleeghuizen werden en worden gebouwd voor 24-uurs zorgbehoevende somatische patiënten en psychogeriatrische patiënten. De zorgvraag van de verpleeghuispatiënt is complexer en intensiever dan die van de gemiddelde verzorgingshuisbewoner, hetgeen andere bouwkundig-functionele eisen stelt aan de huisvesting. Dit komt dan ook tot uiting in de beoordelingskaders voor beide instellingen: de Wet ziekenhuisvoorzieningen en bouwmaatstaven voor de verpleeghuizen en de Overgangswet verzorgingshuizen en het referentiekader voor de verzorgingshuizen. Het gaat erom dat er een adequate huisvesting wordt geboden aan de zorgvragende bewoners van de verpleegunit. Het totaal aan renovatiekosten voor de verpleegunit in verzorgingshuis de Heggerank bleef onder het vastgestelde maximale bedrag. Ik zie de voorgenomen verbouwing los van de modernisering van de AWBZ en zorg-opmaat. Het gaat erom dat bewoners een adequate zorg krijgen. Daarbij hoort ook dat zij die huisvesting krijgen die passend is bij hun situatie. Ook bij een modernisering van de AWBZ zal het gewaarborgd moeten zijn dat er een goede huisvesting is. Indien verpleeghuizen kunnen aantonen dat er verantwoorde zorg van voldoende kwaliteit geboden kan worden, ook al voldoen de sanitaire units niet volledig aan de bouwmaatstaven, dan kan in voorkomende gevallen van de bouwmaatstaven worden afgeweken. Dit hangt van de individuele omstandigheden af, zoals de indeling en toegankelijkheid van de ruimte. Ik laat mij in deze adviseren door het College bouw ziekenhuisvoorzieningen en de Inspectie voor de Volksgezondheid.	 Volksgezondheid, Welzijn en Sport
 KVR11138.xml	 2000	 CDA	 Vragen naar aanleiding van het televisieprogramma Netwerk van 26 januari 2000, over ziekenhuizen die steeds vaker geconfronteerd worden met oninbare vorderingen ten gevolge van aan illegalen verleende medische hulp.	 Heeft u kennisgenomen van de inhoud van het programma Netwerk over medische hulp aan illegalen door ziekenhuizen? Klopt het dat ziekenhuizen, met name in de grote steden, in toenemende mate worden geconfronteerd met oninbare vorderingen ten gevolge van aan illegalen verleende medische hulp? Is het voor ziekenhuizen voldoende duidelijk wanneer zij wel en niet medische hulp aan illegalen mogen verlenen? Deelt u de mening dat de medische sector niet moet worden geconfronteerd met dilemma’s die in de politiek en niet in de spreekkamer thuis horen? Zo ja, hoe denkt u hiervoor een oplossing te bereiken? Bent u bereid op korte termijn met ziekenhuizen en zorgverzekeraars te overleggen over een oplossing voor deze problematiek en de Kamer daarover te informeren? Netwerk,, 26 januari 2000	 Ja. Ik kan dit niet bevestigen. Ik heb geen inzicht in de ontwikkeling van de kosten van oninbare vorderingen, noch in het aandeel van onverzekerde vreemdelingen hierin. Hierover hoeft geen onduidelijkheid te bestaan. Indien zich een persoon aandient, die geïndiceerde ziekenhuishulp nodig heeft, dan dient het ziekenhuis zich in te zetten voor het verlenen van gepaste hulp. Ja. Ik ben van mening dat de gezondheidszorg de plicht heeft altijd toegankelijk te blijven voor personen die medisch noodzakelijke zorg nodig hebben. Ook wanneer vooraf de zekerheid van betaling van de behandeling ontbreekt. De verantwoordelijkheid van de gezondheidszorg behoort hier ook nadrukkelijk toe beperkt te blijven. Het is duidelijk dat gezondheidszorg geen rol heeft bij het opsporen van vreemdelingen zonder wettig verblijf of zou moeten beslissen over het verkrijgen van een verblijfsstatus. Ik heb de Nederlandse Vereniging van Ziekenhuizen gevraagd of zij de signalen uit de media over problemen in ziekenhuizen met hulp aan onverzekerden kan toelichten. Indien daar aanleiding toe is, zal ik met hen in gesprek gaan en de kamer daarover informeren.	 Volksgezondheid, Welzijn en Sport
 KVR11139.xml	 2000	 SP	 Vragen naar aanleiding van artikelen in de Volkskrant van 5 januari 2000 en het Parool van 6 januari 2000 over het bedrag aan onbetaalde rekeningen bij randstedelijke ziekenhuizen dat vorig jaar 30 tot 40% is gestegen.	 Kunt u bevestigen dat het bedrag aan onbetaalde rekeningen bij randstedelijke ziekenhuizen vorig jaar met dertig tot veertig procent is toegenomen? 1, 2 Welke oorzaken liggen ten grondslag aan deze groei? In hoeverre heeft deze bijvoorbeeld te maken met een toename van het aantal onverzekerden en het feit dat dezen steeds beter de weg naar de zorg weten te vinden? Wat zijn de oorzaken van de groei van het aantal onverzekerden en wat gaat u hieraan doen? Herinnert u zich de antwoorden op Kamervragen dat er geen aanwijzingen zijn dat de Koppelingswet tot een sterke groei van het landelijk totaal leidt? Zo ja, erkent u nu dat om wellicht verscheidene redenen sprake is van een forse groei en dat de post dubieuze debiteuren ontoereikend is? Wat is uw reactie op de uitspraak van de heer Van Veen van het AZR namelijk «of we doen alles en krijgen het vergoed of we willen criteria van de politiek op basis waarvan we patiënten mogen weigeren»? Bent u bereid het Koppelingsfonds uit te breiden zowel naar de tweede lijn als naar verscheidene doelgroepen waaronder daklozen, uiteraard met toevoeging van extra financiële middelen? Zo neen, hoe groot acht u het risico dat randstedelijke ziekenhuizen zich steeds terughoudender zullen opstellen in de zorg voor onverzekerden? Vindt u een optreden als «bij onverzekerde patiënten vragen we onze artsen langer na te denken» van het hoofd zorgadministratie van het AZU aanvaardbaar? Zo ja, hoe rijmt u dat met het gelijkheidsbeginsel in de zorg? Is het Koppelingsfonds voor de eerste lijn momenteel toereikend? Zo neen, bent u bereid dit aan te vullen? Is de tussenrapportage van de Ziekenfondsraad over het functioneren van het Koppelingsfonds die in december 1999 gereed zou komen, al aan u aangeboden? Zo neen, wanneer verwacht u deze rapportage en wanneer kan de Kamer hiervan kennis nemen? Is het onderzoek naar de effecten van de Koppelingswet nu gestart? Op welke wijze wordt dit uitgevoerd en wanneer worden hiervan de eerste resultaten verwacht? Volkskrant, 5 januari 2000 Parool, 6 januari 2000 Aanhangsel Handelingen, nr. 1151, vergaderjaar 1998–1999.	 Nee, ik kan dat niet bevestigen. In het verlengde van mijn antwoord op vraag 1, is het mij eveneens niet bekend welke oorzaken ten grondslag zouden kunnen liggen aan een eventuele toename van het aantal onbetaalde rekeningen bij randstedelijke ziekenhuizen. Ik beschik evenmin over betrouwbare informatie over een eventuele groei van de onverzekerden c.q. de eventuele oorzaken daarvan. Ja, ik herinner mij de eerdere antwoorden. Nee, ook nu heb ik nog geen aanwijzingen dat de invoering van de Koppelingswet tot een sterke groei van het landelijk totaal van de kostenpost voor «dubieuze debiteuren» leidt of dat deze post ontoereikend zou zijn. In de Koppelingswet is een uitzondering gemaakt voor «medisch noodzakelijke zorg». Of een bepaalde behandeling medisch noodzakelijk is, is ter beoordeling van de arts en niet aan de politiek. Een arts mag op grond van de medische beroepsethiek medisch noodzakelijke zorg niet weigeren. Nee. De ziekenhuizen hebben met de WTG-beleidsregel dubieuze debiteuren een mogelijkheid om financiële knelpunten in de zorg aan illegale vreemdelingen op te lossen. Daklozen, die inwoner van Nederland zijn, hebben de mogelijkheid om zich te verzekeren. Zij kunnen bijv. met behulp van een postadres een bijstandsuitkering aanvragen en zich langs deze weg ook inschrijven bij een ziekenfonds. In praktijk gebeurt dit vaak ook achteraf, op moment dat een dakloze (gespecialiseerde) zorg nodig heeft. Uit het onderzoek van TNO-PG naar de toegankelijkheid van de zorg aan illegale vreemdelingen blijkt dat specialistische hulp moeilijker toegankelijk is dan de huisarts. De oorzaken hiervan dienen nader te worden onderzocht. Ook de kenmerken en het hulpzoekgedrag van illegalen kunnen hierbij een rol spelen. De door TNO gesignaleerde problemen bij de doorverwijzing van huisarts naar tweede lijn zal ik voorleggen aan Stichting Koppeling en hen vragen naar oplossingsmogelijkheden. Indien ziekenhuizen zich afsluiten voor hulp aan illegalen zal daar zo snel mogelijk tegen opgetreden moeten worden. De inspectie voor de gezondheidszorg is alert op signalen. Ik heb mij ook verbaasd over deze opmerking. Gedragsregels voor artsen geven aan dat de arts de patiënt zonder aanziens des persoons de noodzakelijke hulp, begeleiding en adviezen verleent overeenkomstig de eisen die hem op grond van zijn beroep en individuele deskundigheid zijn gesteld. Onverzekerden zullen in principe de hulp die zij ontvangen zelf moeten betalen. Een arts zal echter het verlenen van zorg veilig moeten stellen boven het zeker stellen van de betaling. Ja, het Koppelingsfonds is momenteel toereikend. Ja, dit rapport van het College voor zorgverzekeringen (voorheen Ziekenfondsraad) is uitgebracht. Het rapport is als bijlage bij de brief over medische zorg aan illegalen naar de Kamer gezonden voor het Algemeen Overleg over de Tussenevaluatie Koppelingswet. De tussenrapportage over de implementatie en het eerste uitvoeringsjaar van de Koppelingswet is aan de Kamer aangeboden. Voor de eindevaluatie van de gevolgen van de Koppelingswet in 2001 zal door de departementen die bij de uitvoering van de Koppelingswet zijn betrokken een gezamenlijk onderzoek worden uitgevoerd. Het onderzoek door TNO Preventie en Gezondheid naar de effecten van de Koppelingswet op de toegankelijkheid van de gezondheidszorg is reeds aan uw Kamer toegezonden als bijlage bij de brief over medische zorg aan illegalen voor het Algemeen Overleg op 22 februari a.s. over de Tussenrapportage Koppelingswet. Ook het Nivel doet onderzoek naar de hulpverlening aan illegale vreemdelingen in de eerstelijns gezondheidszorg. Dit zal medio 2001 beschikbaar komen. Ook dit laatste rapport zal ik na ontvangst naar de Kamer zenden zodat u kennis kunt nemen van de resultaten en de wijze waarop het onderzoek is uitgevoerd.	 Volksgezondheid, Welzijn en Sport
 KVR1114.xml	 1995	 PvdA	 Betreft vragen over het ontslag van een dertigtal medewerkers bij de gefuseerde Schoolbegeleidingsdienst Drienerwold (Enschede en Hengelo).	 Hebt u kennisgenomen van de consequenties van de zgn. Harmonisatiemaatregel zoals opgenomen in de begroting van het ministerie van Onderwijs, Cultuur en Wetenschappen voor 1995 en inmiddels aanvaard door de Tweede Kamer? Bent u op de hoogte van de situatie bij de gefuseerde Schoolbegeleidingsdienst Drienerwold (Enschede en Hengelo) waar als gevolg van genoemde maatregel per 1 augustus 1995 30 medewerkers wier werkzaamheden formeel overbodig worden, zullen worden ontslagen onder toekenning van een recht op wachtgeld? Mag er van worden uitgegaan dat de daaraan verbonden wachtgelden voor rekening van de rijksoverheid komen? Is de situatie in Twente uniek of doet zij zich ook bij andere diensten voor? Indien het niet zou gelukken alle medewerkers weer te doen benoemen door de bevoegde gezagen van de onderscheiden scholen voor speciaal onderwijs – of zijn zij daartoe verplicht? – op welke bedragen kunnen dan de wachtgeldlasten worden gekwantificeerd? Is tevoren een kosten-/batenanalyse gemaakt van de opbrengst van deze maatregel en de daaraan verbonden kosten. Zo ja, hoe is die uitgevallen? Zo nee, kan deze alsnog worden overgelegd?	 Ja. Het verbaast mij dat het bij de SBD Drienerwoold om 30 medewerkers zou gaan die ontslagen zouden moeten worden. Uit de gegevens die mij over deze dienst ter beschikking staan, maak ik op dat er in 1995 zo’n 30 volledige formatieplaatsen zijn in schaal 11 en hoger; dit zijn doorgaans de schalen voor de deskundigen die door de (v.)s.o.-scholen kunnen worden ingehuurd. Op basis van de mij ter beschikking staande gegevens trek ik de conclusie dat bij Drienerwoold ten hoogste 3 volledige arbeidsplaatsen in het geding zijn. Een beroep op wachtgeld hoeft mijns inziens niet te worden gedaan: de betrokken (v.)s.o.-scholen kunnen het personeel waar het hier om gaat zelf in dienst nemen. Overigens hebben de hier bedoelde dienstverlenende instellingen altijd al te maken met fluctuaties in hun bestand, omdat de vraag van jaar tot jaar kan verschillen. Indien in, naar ik verwacht, zeer incidentele gevallen en na maximale inspanning van de betrokken partijen het onmogelijk blijkt de personele problematiek op te lossen en het gaat om personeel dat onder de wachtgeldregeling van OCenW valt, zullen de wachtgeldkosten die hieruit voortvloeien tot de instelling van het Participatiefonds voor rekening van het ministerie komen. Over de gevolgen voor het Participatiefonds zal in die situatie overleg moeten plaatsvinden. Nee (zie het antwoord op vraag 3). Uit de gegevens die mij ter beschikking staan, kan ik opmaken dat de (v.)s.o.-scholen er over het algemeen in slagen de medewerkers van de dienstverlenende instellingen in dienst te nemen; dit ligt ook voor de hand, gezien het belang dat zij hebben bij het behoud van de deskundigheid voor de school. De scholen zijn ook in staat deskundig personeel in dienst te nemen, zij hebben hier immers formatieruimte voor gekregen. In dit kader is het nodig dat de schoolbegeleidingsdiensten en de (v.)s.o.-scholen elkaar vinden. Om dit proces te optimaliseren is een procesmonitorgroep ingesteld. Naast OCenW zullen de vereniging voor schoolbegeleidingsdiensten WPRO, en vertegenwoordigers van de besturenorganisaties en de vakorganisaties deelnemen. De harmonisatiemaatregel is in de begroting 1995 opgevoerd in het kader van de efficiency-taakstelling voor het primair onderwijs. Verwachte opbrengst is f 10 miljoen op jaarbasis. Gezien het bovenstaande ga ik ervan uit dat er voor OCenW nauwelijks wachtgeldkosten gemoeid hoeven te zijn met deze maatregel.	 Onderwijs, Cultuur en Wetenschappen
 KVR11140.xml	 2000	 VVD	 Vragen naar aanleiding van een artikel in de Volkskrant van 15 januari 2000 over het niet mogen kiezen van een eigen arts door bewoners van verzorgingshuizen.	 Kent u het artikel «Oudere in tehuis heeft recht op eigen arts» in de Volkskrant van 15 januari jl.? Is de maatregel, dat nieuwe bewoners van verzorgingshuizen vanaf volgend jaar hun eigen huisarts niet meer mogen meenemen, bedoeld om het medicijngebruik in verzorgingshuizen terug te dringen? Zijn er andere en betere methoden te vinden, anders dan het opnemen van de medicijnkosten in het budget dat elk tehuis ontvangt, om het medicijngebruik in verzorgingshuizen terug te dringen? Kan dit worden toegelicht? Hoe verhoudt deze maatregel zich tot het fundamentele recht om, als de eigen gezondheid in gevaar is, terzijde te worden gestaan door een arts naar eigen keuze? Is er met de Landelijke Huisartsen Vereniging overleg geweest over deze vorm van inperking van artsenkeuze? Kan dit worden toegelicht? Is er overleg geweest met vertegenwoordigers van bewoners van verzorgingshuizen over de bedoelde maatregel? Zo ja, welk standpunt namen zij in?	 Ja. Het besluit tot het onderbrengen van de kosten geneeskundige zorg en van de kosten van geneesmiddelen heeft nadrukkelijk twee doeleinden. Allereerst is het gericht op het verbeteren van de doelmatigheid en kwaliteit van de medische zorg en het geneesmiddelengebruik in verzorgingshuizen. Daarnaast is het bedoeld ter invulling van de afspraken die zijn gemaakt in het voorjaarsakkoord meerjaren afspraken, dat u op 17 juli 1999 is aangeboden. In dat accoord is onder andere afgesproken dat moet worden gekomen tot «nadere afspraken om de geneesmiddelenuitgaven binnen de in het regeeraccoord gestelde kaders te kunnen laten blijven». De afspraak is in het Platform Verzorging & Verpleging (V&V) ondertekend. In dit platform hebben zitting alle betrokken partijen, inclusief de patiënten-/consumentenorganisaties en vertegenwoordigers van bewoners van verzorgingshuizen. Na intensief overleg is gezamenlijk de conclusie getrokken dat het opnemen van de kosten van geneesmiddelen en van de medische zorg in het budget van verzorgingshuizen een waarborg geeft tot verbetering van de kwaliteit en beheersing van de kosten. Op de vraag of er andere en betere methoden te vinden zijn om het medicijngebruik in verzorgingshuizen terug te dringen is geen eenduidig antwoord mogelijk. Vanzelfsprekend zijn andere mogelijkheden denkbaar, maar het is niet zeker of deze oplossingen op korte termijn tot dezelfde (combinatie van) resultaten zullen leiden. De ervaringen in de verpleeghuizen geven mij alle aanleiding aan te nemen dat de thans voorgestelde afspraken de beste oplossing geven tot verbetering van de kwaliteit en beheersing van de kosten in de verzorgingshuizen. Er is bij deze maatregel geen sprake van dat «het fundamentele recht om, als de eigen gezondheid in gevaar is, terzijde te worden gestaan door een arts naar eigen keuze» terzijde wordt geschoven. Juist vanwege een goed zorgbeleid komt thans reeds met enige regelmaat voor dat in een verzorgingshuis de medische zorg wordt geleverd vanuit een huisartsengroep. In die zin is de gemaakte afspraak een bevestiging van een bekend fenomeen. De professionele autonomie van de arts blijft door de genomen beslissing in het geheel in takt. Met de Landelijke Huisartsen Vereniging is over de thans op tafel liggende oplossing intensief overlegd. In aansluiting op de overeenkomst die in december 1999 is gesloten is 14 februari 2000 nader overleg geweest met LHV, Arcares en het departement. De LHV heeft daarbij verklaard zich in met de gevonden oplossing te kunnen vinden en zijn medewerking toegezegd bij de uitwerking. De vertegenwoordigers van de bewoners van verzorgingshuizen zitten in het platform V&V. In de brief die de Landelijke Organisatie Cliëntenraden Ouderenzorg (LOC) op 11 februari 2000 heeft gestuurd wordt thans de beslissing in feite grotendeels ondersteund. Met betrekking tot de mogelijke uitzondering die zij op de algemene lijn in individuele gevallen wenselijk achten, kan worden opgemerkt dat de inhoudelijke achtergrond daarvan zal worden betrokken bij de verdere uitwerking.	 Volksgezondheid, Welzijn en Sport
 KVR11141.xml	 2000	 VVD	 Vragen naar aanleiding van een bericht in het Financieele Dagblad van 27 januari 2000, waarin vermeld wordt dat verzekeraars van ziekteverzuimpolissen hun klanten verplichten zich bij bepaalde, door de verzekeraars uitgekozen, Arbodiensten aan te sluiten.	 Is het waar dat verzekeraars van ziekteverzuimpolissen hun klanten verplichten zich bij bepaalde door de verzekeraars uitgekozen Arbodiensten aan te sluiten? Hoeveel verzekeraars betreft het? Bent u van mening dat dit een vorm van verplichte winkelnering is die niet wenselijk is? Is het waar dat over deze verplichte winkelnering een klacht is ingediend bij de Nma? Deelt u de mening dat het stellen van kwaliteitseisen een goede zaak is, maar dat dit niet moet leiden tot verplichte winkelnering en dat het recht van vrije keuze is van een ieder voorop moet staan? Bent u bereid maatregelen te nemen tegen deze verplichte winkelnering? Zo ja, welke? Financieel Dagblad, 27 januari 2000	 Er is inderdaad een dergelijke klacht ingediend bij de Nederlandse Mededingingsautoriteit. Hierin klaagt de Vereniging van Onafhankelijke Arbodiensten (VOAD) dat bepaalde ziekteverzuimverzekeraars de keuze van hun klanten voor een bepaalde arbodienst trachten te beïnvloeden door hen te laten kiezen uit een beperkte lijst, of door premiekortingen te bieden bij keuze voor een bepaalde arbodienst. De klacht is gericht tegen de handelwijze van ziekteverzuimverzekeraars in het algemeen en tegen een drietal met name genoemde verzekeraars in het bijzonder. De Nederlandse Mededingingsautoriteit heeft de klacht nog in onderzoek. Om dit onderzoek met te hinderen en om de schijn te vermijden het te willen beïnvloeden, doe ik verder geen uitspraken over de mate waarin het in de klacht gestelde waar is. Tussen de ziekteverzuimverzekeraars en hun klanten geldt in beginsel contractvrijheid: zij moeten onderling uitmaken of zij afspraken maken over de keuze voor bepaalde arbodiensten. Natuurlijk moeten de betrokken ondernemingen zich hierbij, zoals alle ondernemingen, houden aan de kaders van de Mededingingswet. Mededingingsbeperkende afspraken en misbruik van economische machtspositie zijn verboden, en deze aspecten worden onderzocht door de Nederlandse Mededingingsautoriteit.	 Sociale Zaken en Werkgelegenheid
 KVR11143.xml	 2000	 SGP	 Vragen over de gevolgen van een uitspraak van de Afdeling Bestuursrechtspraak van de Raad van State, waardoor het sanctiebeleid in de jaren 1994-1996 ten aanzien van schoolbesturen die de voorschriften van de Tijdelijke Wet Arbeidsbemiddeling Onderwijs (TWA) niet zijn nagekomen, als onterecht moet worden aangemerkt. De sancties betreffen een korting op de rijksbijdragen aan onderwijsinstellingen, de zogenaamde TWAO-boeten.	 Heeft u de uitspraak van de Afdeling Bestuursrechtspraak van de Raad van State, dat het gedurende meerdere bekostigingsjaren opleggen van een sanctie voor één en dezelfde overtreding – te weten het niet nakomen van de voorschriften van de TWAO door het bevoegd gezag van een school – zich niet verdraagt met het EVRM, inmiddels goed tot u door laten dringen? Deelt u de mening dat achteraf het met betrekking tot de jaren 1994 t/m 1996 gevoerde sanctiebeleid als onterecht moet worden aangemerkt? Bent u bereid deze rechterlijke uitspraak te honoreren en de sancties, die gedurende achtereenvolgende bekostigingsjaren aan schoolbesturen zijn opgelegd voor één en dezelfde overtreding, alsnog te corrigeren, niet alleen bij schoolbesturen die in beroep zijn gegaan, maar ook bij die schoolbesturen die, gelet op de toenmalige stand van de jurisprudentie, niet in beroep zijn gegaan tegen de betreffende afrekenbeschikkingen? ABRS, o.a. nummer E04.980006	 Ja, de desbetreffende uitspraak van de Afdeling bestuursrechtspraak van de Raad van State is ten departemente bekend en ik heb mij zorgvuldig beraden op de consequenties daarvan. Neen, niet zonder meer. Het sanctiebeleid dat met betrekking tot de jaren 1994 t/m 1996 is gevoerd, is in overeenstemming geweest met de dwingende bepalingen van de Tijdelijke wet arbeidsbemiddeling onderwijs. De Afdeling bestuursrechtspraak van de Raad van State heeft evenwel achteraf geoordeeld dat deze wet, voor zover er sprake is van een herhaalde sanctie, in strijd is met een ieder verbindende verdragsbepaling, en wel artikel 6 van het Europees Verdrag voor de rechten van de mens en de fundamentele vrijheden van 4 november 1950, Trb. 1950, 154, zodat op deze grond het opleggen van een nieuwe boete voor dezelfde overtreding achterwege had moeten blijven. Ik ben dan ook van oordeel dat het sanctiebeleid in zoverre geen stand meer kan houden. Gedeeltelijk. Nog lopende bezwaar- en beroepsprocedures naar aanleiding van een herhaalde sanctie zal ik afhandelen in overstemming met de jurisprudentie van de Afdeling. Ten aanzien van de schoolbesturen die destijds hebben verzuimd bezwaar of beroep aan te tekenen tegen de desbetreffende afrekenbeschikkingen heeft het besluit waarbij de sanctie is opgelegd formele rechtskracht verkregen. Op grond van de bepalingen van de Algemene wet bestuursrecht heeft dit tot gevolg dat ik alleen gehouden ben om dit besluit te herzien indien er sprake is van nieuw gebleken feiten of veranderde omstandigheden. Daaronder kan nieuwe jurisprudentie niet worden begrepen. Deze zienswijze wordt bevestigd door de geldende jurisprudentie. Ik zal dan ook voor deze schoolbesturen, mede gelet op de beheersbaarheid van de departementale begroting, niet overgaan tot het alsnog ongedaan maken van de sanctie.	 Onderwijs, Cultuur en Wetenschappen
 KVR11145.xml	 1998	 CDA	 Vragen naar aanleiding van het artikel "Raet ruziet met Binnenlandse Zaken" in Computable van 10 november 1998 en een rapport van Moret, Ernst en Young.	 Hebt u kennisgenomen van het artikel «Raet ruziet met Binnenlandse Zaken»? Bent u op de hoogte van het rapport van Moret, Ernst en Young waaruit blijkt dat het VOP vertragend heeft gewerkt en in de omgang met het project in gebreke is gebleven? Zo ja, wat is uw mening over dit rapport? Wanneer wordt de Kamer geïnformeerd over het verdere verloop van de gang van zaken, aangezien de laatste informatie aan de Kamer dateert van maart 1998? Wat is de stand van zaken met betrekking tot de vervanging en het millennium proof maken van het salarissysteem van de overheid? Tweede nader antwoord Tweede nader antwoord van minister Peper (Binnenlandse Zaken en Koninkrijksrelaties). (Ontvangen 23 februari 2000) Bij de brief van mijn ambtsvoorganger van 15 december 1998 (Aanhangsel Handelingen, nr. 490, vergaderjaar 1998–1999), inzake de beantwoording van de vragen van het lid der Kamer Van der Hoeven, over een conflict tussen de Staat en Raet Personele Systemen, is toegezegd dat de Kamer halfjaarlijks zal worden geïnformeerd over de ontwikkelingen ter zake. Daartoe heb ik u op 25 juni 1999 voor het eerst een voortgangsbericht gestuurd (Aanhangsel Handelingen, Nr. 1797 Vergaderjaar 1998–1999). Gezien het feit dat het inhoudelijke debat over deze zaak nog onder de rechter is, volsta ik thans wederom met een aantal opmerkingen van procedurele aard. In november 1999 hebben beide partijen in de respectievelijke procedures door middel van een conclusie van repliek op de conclusie van antwoord gereageerd. Partijen zijn thans door de rechtbank uitgenodigd op de conclusie van repliek met een conclusie van dupliek te reageren. De voorbereidingen om te komen tot die conclusie van dupliek zijn thans in volle gang. Zodra daartoe aanleiding is, zal ik u Computable, 20 november 1998	 	 Binnenlandse Zaken en Koninkrijksrelaties
 KVR11148.xml	 2000	 VVD	 Vragen naar aanleiding van een artikel in de Volkskrant van 10 februari 2000 over een intern rapport van de Europese Commissie met de werktitel "Naar een verbeterde samenhang tussen het gemeenschappelijk ontwikkelingsbeleid en andere terreinen van gemeenschappelijk beleid".	 Is het waar dat een kritisch intern rapport van de Europese Commissie, met als werktitel «Naar een verbeterde samenhang tussen het gemeenschappelijk ontwikkelingsbeleid en andere terreinen van gemeenschappelijk beleid», in een la is verdwenen? Deelt u de observaties en conclusies van het rapport? Bent u bereid het rapport zo spoedig mogelijk beschikbaar te stellen aan de Tweede Kamer? Volkskrant, 10 februari 2000	 Het in het Volkskrantartikel genoemde rapport betreft een eerste versie van een document dat op korte termijn door de Commissie aan de Raad zal worden gepresenteerd. Het stuk zal derhalve niet «in een la verdwijnen», zoals door het artikel lijkt te worden gesuggereerd. Pas als de definitieve versie van het betreffend document door de Commissie aan de lidstaten wordt gepresenteerd, zal het mogelijk zijn een gefundeerd oordeel te geven. Meer in het algemeen zijn wij van mening dat een grotere coherentie tussen het EU-ontwikkelingssamenwerkingsbeleid en andere terreinen van Gemeenschapsbeleid moet worden nagestreefd. Daartoe zou de Commissie interne mechanismen in het leven dienen te roepen die bij kunnen dragen tot een grotere coherentie van beleid en uitvoering. Tevens zou moeten worden voorzien in een zekere onafhankelijke monitoring en een klachtenbureau voor derden. Zodra de definitieve versie van het Commissievoorstel beschikbaar is, zal ik u deze doen toekomen.	 Buitenlandse Zaken
 KVR1115.xml	 1994	 RPF	 De heer Stellingwerf vraagt zich af of de commissie in onvoldoende mate gebruik heeft gemaakt van het in januari 1995 verschenen CPB-rapport ''Toelichting op de CPB berekening over de Betuweroute''.	 Kent u het bericht als zou de commissie-Hermans het in januari 1995 door het CPB gepresenteerde werkdocument «Toelichting op de CPB berekeningen over de Betuweroute» niet of nauwelijks relevant hebben geacht bij de opstelling van haar rapport? Is publicatie van het genoemde rapport opgeschort tot geruime tijd na de presentatie van het rapport van de commissie-Hermans? Zo ja, wie is hiervoor verantwoordelijk? Welke betekenis moet worden gehecht aan de hele exercitie van het CPB, die speciaal ten behoeve van de commissie-Hermans is uitgevoerd ? Moeten we achteraf vaststellen dat het CPB, wat de commissie betreft, beter zijn energie in ander onderzoek had kunnen steken? Hoe beoordeelt u deze gang van zaken? Onderschrijft u de opvatting van CPB-directeur F. J. H. Don, dat «De discussie over de rentabiliteit van de Betuweroute is door de commissie wel wat gemakkelijk aan de kant geschoven» ? Wat is uw opvatting over de conclusie van het CPB, dat in de huidige situatie rekening moet worden gehouden «met tenminste twee (mogelijke) kostenverhogende elementen. De kosten voortvloeiende uit beoogde trajectaanpassingen die zijn aangeven door de Tweede Kamer en de (eventuele) kosten van de aftakkingen. Het effect van deze aanpassingen is uiteraard dat het moeilijker wordt om de investering binnen de beoogde periode terug te verdienen, c.q. dat de kans groter wordt dat er alternatieve projecten zijn die een hogere rentabiliteit hebben» ? Wordt in het vervoerscenario, waarvan de commissie-Hermans is uitgegaan, gerekend op een noordelijke aftakking van de Betuweroute? Wanneer is bij benadering aan te geven wat de daarmee samenhangende kosten zullen zijn? Acht u het zinvol de macro- economische effecten van de Betuweroute in kaart te brengen, alvorens over te gaan tot daadwerkelijke aanleg? Zo neen, waarom niet? Zo ja, kunt u de Kamer dan meedelen wat volgens de jongste gegevens de minimale kosten zullen zijn van aanleg van de Betuwelijn, inclusief de beoogde aanpassingen aan het traject, de aftakkingen in noordelijke en zuidelijke richting en (eventueel) de aansluiting van de Rotterdamse haven op Kijfhoek? Trouw, 10 februari 1995 CPB-Werkdocument no. 73, pag. 3 Ibidem, pag. 9	 Ja. Neen. De notitie van het CPB over de methodologie van de macro-economische benadering is als een van de achtergrondstudies op 19 januari aan de Commissie aangeboden en opgenomen in de bundel Achtergrondstudies die op 9 februari in de finale vorm door de Commissie aan het Ministerie is toegezonden. De reden dat deze achtergrondstudies later zijn aangeboden dan het hoofdrapport was gelegen in de produktietijd van de studies. Naar mij van de zijde van de Commissie is bericht, heeft het CPB eigener beweging de toelichting opgesteld, en niet op verzoek van de Commissie. Wel is op verzoek van de Commissie een gezamenlijke notitie van het CPB en het NEI opgesteld (d.d. 23 december 1994) die in de achtergrondstudies is opgenomen en waar de Commissie in het hoofdrapport ook op ingaat en verklaart daar met instemming van kennis te hebben genomen. Als de Commissie nog andere informatie van het CPB had willen hebben, had zij dat wel gevraagd. Mijns inziens heeft de Commissie adequaat, zij het enigszins relativerend aandacht gegeven aan de rentabiliteit en daarover een helder standpunt ingenomen, waarbij de Commissie o.a. tot het oordeel komt dat het CPB indertijd op adequate wijze tot een positief oordeel over de macro-economische effecten is gekomen. De conclusie van het CPB is in beginsel juist. Hogere kosten van de Betuweroute hebben inderdaad gevolgen voor de berekening van de rentabiliteit van de Betuweroute. Daarmee is echter niet gezegd dat hogere kosten per definitie leiden tot een herziening van de conclusies van het CPB ten tijde van de PKB-3, namelijk dat de Betuweroute onder bepaalde voorwaarden een economisch verantwoorde investering is. De Commissie gaat niet uit van e´e´n vervoerscenario en evenmin van een daarbij horende noordelijke aftakking. Wel beveelt de Commissie aan deze aftakking te betrekken bij een integrale studie naar de problematiek-Arnhem. Van de uitkomsten van deze studie hangt af of, in welke vorm, wanneer en tegen welke kosten een aparte noordelijke aftakking gewenst is. Ja, het Kabinet acht het zinvol om een beeld te hebben van de macro-economische effecten van de Betuweroute. Daarom is in de PKB-3 een studie van het CPB hieromtrent opgenomen. De kosten bedragen naar schatting het bedrag dat genoemd is in PKB-4, te weten f 7,4 mld., inclusief de aansluiting op Kijfhoek, maar exclusief vanzelfsprekend de kosten van de aftakkingen.	 Verkeer en Waterstaat
 KVR11151.xml	 2000	 PvdA	 Vragen over de grensconflicten in Uganda en de consequenties daarvan voor hulpverleners en de besteding van het ontwikkelingsgeld.	 Hoe beoordeelt u het beleid van de Oegandese regering t.a.v. het Soedanese conflict en het wapenconflict in Congo? In hoeverre bent u van mening dat de machtsstrijd in Noord-Oeganda, die zich uitstrekt tot in Soedan, een bedreiging vormt voor de persoonlijke veiligheid van de namens Nederland en Nederlandse organisaties aanwezige hulpverleners? Is het waar dat voor de periode tot 2003 voor sectorbeleid in Noord-Oeganda een bedrag van ruim 34 miljoen gulden is gereserveerd, dat via de centrale overheid zal worden verdeeld over zeven districten? Welke voorzieningen zijn getroffen waar het gaat om de financiële verantwoording van de uit het beleid voortvloeiende projecten? Is het waar dat de Europese Unie en de Wereldbank met soortgelijke programma’s in het nabije verleden onoverkomelijke problemen hebben gehad omdat, respectievelijk, het de districten ontbrak aan capaciteit om van fondsen gebruik te maken en het Northern Uganda Reconstruction Programme niet in staat was in voldoende mate financiële verantwoording af te leggen? In hoeverre bent u ervan overtuigd dat, ondanks het in vraag 3 gestelde, het Nederlandse geld op effectieve wijze kan worden besteed en dat in voldoende mate financiële verantwoording kan worden afgelegd? Is er sprake van een verschuiving van de tenuitvoerlegging van het sectorbeleid in Noord-Oeganda van lokale organisaties naar lokale overheden? Zo ja; in hoeverre bent u van mening dat, ten eerste, de onervaren lokale overheden zich in onvoldoende mate kunnen wapenen tegen een machtsstrijd rond de voorzieningen en, ten tweede, die verschuiving het risico met zich meedraagt dat de in de loop der jaren mede door Nederland bij die lokale organisaties opgebouwde expertise verloren gaat?	 De bilaterale overeenkomst die op 8 december 1999 getekend werd tussen Sudan en Uganda en waarbij voormalige VS president Carter als bemiddelaar optrad, heeft hoop gegeven op een mogelijke normalisatie van de betrekkingen. Beide landen hebben inmiddels de eerste stappen gezet om er uitvoering aan te geven (w.o. terugkeer van Sudanese krijgsgevangenen en terugkeer van een kleine groep ontvoerde Ugandese kinderen). Samen met de EU-partners heeft Nederland steun uitgesproken voor dit akkoord en heeft bovendien de onderhandelingen gesteund met een bijdrage van NLG 323 000. Nederland volgt de naleving van het akkoord en zal in overleg met de EU-partners druk blijven uitoefenen op beide regeringen om zich aan de gemaakte afspraken te houden. De Ugandese regering was nauw betrokken bij het ontwerpen van het Lusaka Akkoord dat voorziet in een staakt-het-vuren en in een geleidelijke afbouw van in DRC verblijvende buitenlandse troepen nadat aan een aantal voorwaarden zou zijn voldaan. De Ugandese regering heeft bij herhaling haar betrokkenheid t.a.v. dit akkoord betuigd. De oorzaak voor de vertraging bij de uitvoering van het akkoord lijkt momenteel voornamelijk te liggen aan de kant van de regering-Kabila. De EU w.o. Nederland heeft alle partijen die bij het conflict betrokken zijn, bij herhaling opgeroepen om alles in het werk te stellen het akkoord uit te voeren en voorts middelen voor dat doel ter beschikking gesteld. De machtsstrijd in Noord Uganda is sinds bijna een jaar niet van dien aard dat er sprake is van een rechtstreekse bedreiging van de persoonlijke veiligheid van ontwikkelingswerkers. Wel is voorzichtigheid geboden bij het bezoeken van bepaalde gebieden waar de veiligheidssituatie wisselend is. De ontwikkelingswerkers en hun werkgevers worden geacht wijzigingen op veiligheidsgebied te signaleren. De ambassade volgt de veiligheidsontwikkelingen in geheel Uganda inclusief Noord Uganda. Wanneer daar aanleiding toe bestaat, voert de ambassade hierover overleg met de ontwikkelingswerkers cq. met de organisaties waar zij voor werken. Zo’n overleg dient ter uitwisseling van informatie alsook om, indien nodig, nadere veiligheidsmaatregelen af te spreken. Ter ondersteuning van de zeven Noordelijke districten Adjumani, Arua, Lira, Katakwi, Moyo, Nebbi en Soroti zal gedurende de periode 1/1/2000–30/6/2003 in principe een bedrag van ca. 45,3 mln. gulden ter beschikking worden gesteld. Deze hulp bestaat uit de volgende componenten: (i) sectorale steun aan de districtsbegroting (38,9 mln. gulden), waarvan 34,3 mln. gulden via de centrale overheidsbegroting, (ii) technische assistentie ten behoeve van capaciteitsopbouw in de districten (5 mln. gulden), (iii) steun aan de omvorming van een tweetal door Nederland gefinancierde projecten in de West Nile regio tot een zelfstandige lokale organisatie (1 mln. gulden) en (iv) financiering van additionele accountantcontroles inzake de sectorale begrotingssteun aan de districten (0,4 mln. gulden). Ten aanzien van de financiële en inhoudelijke verantwoording van de door Nederland te verstrekken begrotingssteun aan de districten zijn o.m. de volgende voorzieningen getroffen: – De betreffende districten dienen een jaarplan in, waarin al hun activiteiten w.o. die door Nederland gefinancierd zullen worden, gekwantificeerd en van een specifiek budget voorzien zijn; – Per kwartaal worden door de districten een betaalverzoek, een voortgangsrapport en een cumulatief voortgangsrapport ingediend; – De «Treasury Inspectorate» van het Ministerie van Financiën zal de districten vier keer per jaar aan een inspectie onderwerpen; – De betreffende sectorministeries zullen eveneens elk kwartaal de districten aandoen; – Elk half jaar zal de «Auditor-General» een «value for money audit» uitvoeren; – «Inspector General of Government» en het «Ministry of Local Government (Inspectorate Department)» zullen eveneens toezicht houden op genoemde Nederlandse steun; – Elk half jaar zal er door een internationale accountantsfirma een additionele, onafhankelijke accountantscontrole worden uitgevoerd. – De door Nederland te financieren technische assistentie zal de districtsoverheden ter plekke adviseren inzake de verantwoording over de door Nederland bekostigde activiteiten. – De ambassade begeleidt voorts deze programma’s aan de hand van genoemde inhoudelijke en financiële rapportages, van veldbezoeken en van regelmatige contacten met de districts- en centrale autoriteiten. Het gedeeltelijke falen van het door de Wereldbank gefinancierde Northern Uganda Reconstruction Programme, kent diverse oorzaken. De belangrijkste hiervan zijn: de opzet van het programma, waarbij gebruik werd gemaakt van procedures, die niet aansloten bij de Ugandese overheidsstructuur op zowel centraal als districtsniveau, onvoldoende monitoring en (financiële) controle, en het ontbreken van voorzieningen ten behoeve van de uit het programma voortvloeiende operationele kosten. In het geval van de Europese Unie wordt mogelijk gedoeld op het Water Gravity Scheme, dat zich beperkt tot de West Nile regio. De uitvoering van dit project blijkt trager te verlopen dan voorzien, mede ten gevolge van capaciteitsproblemen bij de lokale overheid. De Nederlandse steun aan genoemde districten is ingebed in de centrale en lokale overheidsstructuur van Uganda. Deze steun gaat vergezeld van een groot aantal maatregelen op het gebied van financiële en inhoudelijke verantwoording (zie beantwoording vraag 3), kent voorzieningen voor operationele kosten en – last but not least – richt zich met name op capaciteitsopbouw. Aldus wordt ernaar gestreefd de problemen die de Wereldbank en de EU ondervonden, te voorkomen. Neen, daarvan is geen sprake. In vier van de genoemde districten was in de afgelopen jaren reeds sprake van uitvoering van ontwikkelingsprogramma’s door het lokale bestuur dat daarbij tevens lokale organisaties (bedrijven en NGO’s) betrok. Deze programma’s richtten zich nadrukkelijk op organisatie en mobilisatie van de plaatselijke bevolking. Daarnaast werd in de West Nile-regio door Nederland steun verleend aan twee SNV-projecten, eveneens gericht op organisatie en mobilisatie van de bevolking. Deze projecten kennen een aan de overheid parallelle structuur. Hun expertise blijft in de toekomst beschikbaar daar deze projecten met een overbruggingsfinanciering de kans krijgen zich tot een NGO om te vormen (vide antwoord op vraag 3), welke door de lokale overheid kan worden ingeschakeld voor de uitvoering van ontwikkelingsactiviteiten. Met de nieuwe opzet van de districtenprogramma’s in Noord Uganda beoogt Nederland maximaal aan te sluiten bij het rigoureus doorgevoerde decentralisatiebeleid van de Ugandese regering. Zeggenschap van het democratisch gekozen lokale bestuur over de aanwending van de Nederlandse fondsen vormt hiervan een wezenlijk onderdeel, e.e.a. uiteraard binnen het Ugandese beleidskader van armoedebestrijding. De beperkte ervaring op lokaal niveau noopt Nederland de institutionele capaciteit te versterken, o.a. via de inzet van technische assistentie. Voorts wordt het lokale bestuur nadrukkelijk aangemoedigd haar eigen uitvoeringscapaciteit te ontlasten door NGO’s en bedrijven bij de uitvoering van de ontwikkelingsplannen te betrekken.	 Buitenlandse Zaken
 KVR11152.xml	 2000	 CDA	 Vragen over de gevolgen van tariefverhogingen voor gebruikers van de kerktelefoon.	 Is u bekend dat er grote onrust is ontstaan onder gebruikers van de kerktelefoon over de enorme tariefverhogingen voor deze dienst, van 7 tot 49 gulden? Erkent u dat de doelgroep van de kerktelefoon, die vaak reeds minder draagkrachtig is, hierdoor gedwongen wordt het abonnement op te zeggen en zo in een sociaal isolement dreigt te geraken? Deelt u de mening dat het eveneens te betreuren is, dat KPN op deze manier belemmerd wordt om initiatieven voor maatschappelijke verantwoordelijkheid te ontplooien? Kunt u aangeven welke betaalbare alternatieven bestaan voor luisteraars van de kerktelefoon om alsnog de bijeenkomsten op afstand te volgen? Bent u bereid maatregelen te treffen om te zorgen voor een goede toegang tot de kerktelefoon of in ieder geval te voorzien in een overgangsregeling? Algemeen Dagblad, 20 januari 2000	 Naar aanleiding van de berichtgeving dat OPTA heeft bepaald dat het kostengeoriënteerde tarief van de kerktelefoniedienst dat aan kerkgemeentes in rekening wordt gebracht per 1 mei 2000 tussen de 36 en 46 gulden per aansluiting per maand zou moeten gaan bedragen, heb ik een tiental brieven van burgers en organisaties ontvangen. Verder is door belangenorganisaties een procedure aangespannen tegen het besluit van OPTA bij de Rechtbank te Rotterdam. Zoals ik ook al in antwoorden op eerdere kamervragen van de SGP (Aanhangsel Handelingen 1457, vergaderjaar 1998–1999 van 3 mei 1999 en Aanhangsel Handelingen 1125, vergaderjaar 1998–1999 van 16 maart 1999) heb aangegeven bestaat er in Nederland een sociaal zorgsysteem, dat erop is gericht te voorkomen dat minder draagkrachtigen in een sociaal isolement geraken. In iedere gemeente zijn sociale voorzieningen beschikbaar waar minder draagkrachtigen in individuele gevallen een beroep op kunnen doen, met name de Bijzondere Bijstand, om te kunnen blijven deelnemen aan het maatschappelijk leven. Voor een nadere argumentatie verwijs ik ook naar de behandeling in november 1999 van de begroting van Verkeer en Waterstaat waarbij ik ben ingegaan op vragen van de Tweede Kamer over de kerktelefonie (kamerstukken 26 800 XII, 4 november 1999, 18–1341). Verder wil ik er in dit verband op wijzen dat er geen contractuele relatie bestaat tussen KPN Telecom en individuele gebruikers van kerktelefoniediensten. KPN Telecom levert slechts diensten aan de verschillende kerkgemeentes. De kerkgemeentes sluiten overeenkomsten af met individuele gebruikers van kerktelefoniediensten en zijn derhalve verantwoordelijk voor het al dan niet doorberekenen van de kosten voor kerktelefonie voor de individuele gebruikers. Elk initiatief dat door bedrijven, waaronder KPN Telecom, wordt ontplooid waarbij de maatschappelijke verantwoordelijkheid voorop staat is op zichzelf toe te juichen. Daarbij moet naar mijn mening echter steeds terdege rekening worden gehouden met ongewenste (neven)effecten. Indien KPN Telecom diensten aanbiedt tegen niet-kostendekkende tarieven zal KPN Telecom er waarschijnlijk voor kiezen de daardoor ontstane tekorten (deels) te verdisconteren in de tarieven van andere diensten. Bovendien kunnen andere bedrijven worden ontmoedigd om vergelijkbare diensten aan te bieden, doordat zij niet in staat zijn deze diensten kostendekkend aan te bieden of op zijn minst geen realistische inschatting kunnen maken van de werkelijke kosten. In mijn antwoorden op eerdere kamervragen van de SGP over hetzelfde onderwerp (zie antwoord op vraag 2 hierboven) heb ik aangegeven dat ik KPN Telecom heb verzocht om na te gaan of er andere, goedkopere mogelijkheden zijn voor het aanbieden van kerktelefonie. KPN Telecom heeft inmiddels de kosten van de verschillende technische mogelijkheden onderzocht (bijvoorbeeld internet, telefonisch vergaderen, lokaal inbellen). Op grond van dit onderzoek heeft KPN geconcludeerd dat de kosten van deze alternatieven voor KPN hoger zijn dan de marge van 36–46 gulden die door OPTA is berekend. In mijn antwoorden op de kamervragen van de SGP heb ik gewezen op het alternatief van de lokale radio en abonneeradio. Daarvoor is de infrastructuur van KPN echter niet geschikt. In het Westland wordt een dergelijke dienst door een kabelbedrijf voor f 13,95 per maand aangeboden. Daarnaast kan worden gewezen op initiatieven van onder meer de Nederlands Hervormde kerk in Eindhoven om kerkdiensten via internet uit te zenden. Kerktelefonie is reeds in ruime mate beschikbaar. Iedere burger kan in beginsel toegang krijgen tot deze voorziening. Het is echter de kerkgemeente die verantwoordelijk is voor het afsluiten van een contract met KPN Telecom. Het punt van een overgangstermijn die door OPTA gesteld zou kunnen worden is een van de onderdelen van de procedure die op dit moment loopt bij de Rechtbank te Rotterdam (zie ook mijn antwoord op vraag 1). Hierin kan ik uiteraard niet treden. Zoals toegezegd tijdens het Algemeen Overleg met de Vaste Commissie voor Verkeer en Waterstaat op 9 februari 2000 zal ik dit onderwerp voor de zomer nog eens aan de orde stellen met KPN Telecom en Kabelfoon.	 Verkeer en Waterstaat
 KVR11153.xml	 2000	 GroenLinks	 Vragen naar aanleiding van het artikel in de Volkskrant van 9 februari 2000 ''Vissers gooien tonnen wijting terug de zee in''.	 Heeft u kennis genomen van het bericht «Vissers gooien tonnen wijting terug de zee in»? Deelt u de mening van de heer Hiemstra van de Nederlandse Vissersbond dat als alle wijting aangeland zou worden, het Nederlandse quotum al volgevist zou zijn? Zo nee, hoe ernstig schat u dan het probleem van de bijvangst in? Deelt u de mening van de visserijbiologen dat het huidige systeem van quotering leidt tot verspilling, aangezien bijvangsten niet aangeland maar overboord gezet worden? Zo nee, waar wijdt u de problematiek van bijvangst dan aan en hoe wilt u deze problematiek aanpakken? Indien u dit nadeel van het quoteringsysteem wel onderkent, bent u bereid deze zienswijze uit te dragen in Europees verband? Zo nee, waarom niet? Bent u bijvoorbeeld bereid om te pleiten voor een beperking van het aantal zeedagen? Zo nee, waarom niet? Als het aanvullend onderzoek van het RIVO en vijf andere Europese instituten gereed is, bent u bereid dit met uw commentaar naar de Kamer te zenden? De Volkskrant, 9 februari 2000	 Ja. Ik beschik niet over een cijfermatige onderbouwing van de hoeveelheden wijting die door de vissers overboord worden gezet. De vissers zelf registreren deze hoeveelheden niet en zijn daar krachtens EU-regelgeving ook niet toe verplicht. Het is dan ook niet mogelijk om de omvang van de in de zuidelijke Noordzee overboord gezette hoeveelheden wijting in te schatten. Het huidige EU-systeem, waarbij jaarlijks TAC’s en quota worden vastgesteld op basis van biologische adviezen, kan in voorkomende gevallen leiden tot het overboord zetten van vis. Dit kan bijvoorbeeld het geval zijn bij gemengde visserijen waarbij voor de ene soort de toegestane vangsthoeveelheid volledig is benut, terwijl dat voor andere eveneens in die visserij gevangen soorten niet het geval is. In zo’n geval mogen vangsten van eerstgenoemde soort niet langer worden aangeland. Vrijwel elk type visserij wordt gekenmerkt door bijvangsten, resulterend in teruggooi van vis. Teneinde de bijvangstproblematiek te verminderen streef ik naar de ontwikkeling van meer selectieve vistuigen en vismethoden. Ik wijs er in dit verband op dat op 1 januari jongstleden de nieuwe Raadsverordening betreffende technische instandhoudingsmaatregelen van kracht is geworden. Eén van de hoofddoelstellingen van deze verordening is vermindering van het overboord zetten van vis. In Europees verband heeft de bijvangstproblematiek voortdurend mijn aandacht. Zoals ik heb uiteengezet in de 1999 aan de Kamer gezonden notitie «Gemeenschappelijk Visserijbeleid 2002», ben ik van mening dat bij het beheer van de visbestanden vooralsnog het TAC’s/quota-systeem de belangrijkste bepalende factor is. Regulering van de visserij-inspanning door middel van zeedagen is hierbij een belangrijk ondersteunend instrument. Het onderzoek waarop hierbij wordt gedoeld maakt deel uit van het jaarlijkse internationaal gecoördineerde onderzoek ten behoeve van de jaarlijkse advisering door de International Council for the Exploration of the Sea (ICES) omtrent de biologisch verantwoorde vangsthoeveelheden voor het volgende kalenderjaar. Het relevante ICES-advies komt elk jaar in november beschikbaar en vormt de basis voor de vaststelling van TAC’s/quota door de Visserijraad. Over de Nederlandse inzet terzake vindt overleg met uw Kamer plaats.	 Landbouw, Natuurbeheer en Visserij
 KVR11158.xml	 2000	 VVD	 Vragen naar aanleiding van de toespraak van minister Pronk (VROM) die hij hield bij de nieuwjaarsbijeenkomst van de ANWB over de inrichting van Nederland.	 Spoort de visie op de ruimtelijke inrichting van Nederland, zoals u heeft uiteengezet tijdens de nieuwjaarsbijeenkomst van de ANWB op 18 januari jl., met de ideeën die u heeft uiteengezet in de Startnota Ruimtelijke Ordening en heeft besproken met de vaste commissie voor VROM op 15 november 1999? Bent u inmiddels afgestapt van uw eerdere ideeën met betrekking tot bundeling van economische activiteiten in corridors, netwerksteden en de complete stad? Zo ja kunt u dit toelichten? Welke ontwikkelingen hebben u in de periode van 15 november 1999 tot 18 januari 2000 van gedachten doen veranderen? Hoe verhouden de op 18 januari jl. gepresenteerde hoofdlijnen van de Vijfde Nota Ruimtelijke Ordening zich tot het regeerakkoord? Sprak u tijdens voornoemde bijeenkomst namens het kabinet? Sluit uw visie aan de Nota Ruimtelijk Economisch Beleid die onlangs door de staatssecretaris van Economische Zaken is uitgebracht en op 22 november door de Tweede Kamer is behandeld? Zo neen, waarom heeft u ervoor gekozen om uw ideeën in dit stadium te ontvouwen? Waarop baseert u uw optimistische opvattingen ten aanzien van de met ruimtelijke ordening te bereiken mobiliteitsreductie? Hoe kijkt u aan tegen de vaststelling van de VROM-Raad dat automobiliteit een gegeven is? Bent u bereid de Tweede Kamer op korte termijn een kabinetsstandpunt ten aanzien van de nieuwe ruimtelijke kaart van Nederland voor te leggen? Kamerstuk 26 391, nr. 1 Kamerstuk 26 391, nr. 11 Kamerstuk 26 570, nr. 1 Kamerstuk 26 570, nr. 11	 Ja. Nee. De grondgedachten betreffende de vitaliteit van de steden en het landelijk gebied en de uitgangspunten van het model Stedenland-Plus zijn uitgewerkt in de Startnota Ruimtelijke Ordening welke de Kamer begin 1999 is toegestuurd. Mijn toespraak dient gezien te worden als een volgende stap, na de gemaakte start, op weg naar de afronding van de ideeënvorming in de 5e Nota zelf. In die toespraak zijn de hierboven genoemde grondgedachten centraal gesteld en is een poging gedaan deze verder uit werken. Het antwoord op de eerste en tweede vraag is ja. De VROM-Raad stelt dat het ruimtelijke ordeningsbeleid op het punt van een vermindering van de landelijke mobiliteit en landelijke emissies niet of nauwelijks een effectieve bijdrage kan leveren. Algemene volumereductiedoelen zijn onvoldoende effectief gebleken. Het ruimtelijke ordeningsbeleid heeft echter juist wél grote betekenis bij het verbeteren van de leefbaarheid en de bereikbaarheid op regionaal en lokaal niveau. Ik ben het met de VROM-Raad eens dat het belangrijker is om de negatieve effecten van de mobiliteit tegen te gaan dan om de mobiliteit zelf terug te dringen. Ik stem eveneens in met de constatering van de Raad dat op lokaal en regionaal niveau de ruimtelijke ordening een bijdrage kan leveren aan het beïnvloeden van de mobiliteit. Dit is nodig om het autoverkeer in goede banen te leiden en te voorkomen dat zich effecten voordoen die uit maatschappelijk en economisch oogpunt ongewenst zouden zijn. Regionale ontwerpen die voeren naar een goede ruimtelijke structuur waarbij onder meer wonen en werken nauw aansluiten bij lijnen van openbaar vervoer dan wel andersom, kunnen meehelpen de mobiliteit in de gewenste richting te leiden. Het kabinet brengt in de tweede helft van dit jaar de Vijfde Nota Ruimtelijke Ordening uit. Het daarin op te nemen beeld ware te beschouwen als de kabinetsvisie op de ruimtelijke kaart van Nederland zoals deze zich zal kunnen ontwikkelen in de komende dertig jaar.	 Volkshuisvesting, Ruimtelijke Ordening en Milieubeheer
 KVR11159.xml	 2000	 SP	 Vragen naar aanleiding van een persbericht van Greenpeace van 14 januari 2000 en een bezwaarschrift van Greenpeace bij VROM van 14 januari 2000 waaruit blijkt dat in de ontwerpbeschikking 99/13 wordt voorgesteld een vergunning te verlenen voor een proefveld van 10 ha met de genetisch gemodificeerde amylopectine-aardappel van Hettema en Avebe.	 Is het waar dat in de ontwerpbeschikking 99/13 voorgesteld wordt een vergunning te verlenen voor een proefveld van 10 ha met de genetisch gemodificeerde amylopectine-aardappel Van Hettema en AVEBE? 1,2 Zo ja, beschikte u al over voldoende gegevens hiertoe en bent u van plan een definitieve vergunning te verlenen? Acht u de vergunningverlening verenigbaar met het voorzorgprincipe en de (herziene) Europese richtlijn 90/22? Zo ja, waarom? Past deze vergunningverlening bij het oordeel van het Wetenschappelijk comité voor planten in Brussel dat bij het oordeel de «risico-inschatting met betrekking tot enkele genen of gen-elementen (...) onvoldoende is uitgevoerd», in het bijzonder het gen NPTIII dat resistentie verleent tegen onder meer amikacine? Zo nee, heeft u hierover overlegd met het ministerie van Volksgezondheid, Welzijn en Sport? Acht u de vergunningverlening verenigbaar met de door de Kamer op juli vorig jaar aangenomen motie tegen het gebruik van antibiotica als markergen? Zijn er voldoende gegevens waaruit blijkt dat er geen risico’s zijn voor voedselveiligheid, milieu en gezondheid? Is het waar dat een deel van de gentech-aardappel verwerkt is tot fabrieksaardappels ondanks de status van veldproef? Zo ja, zijn deze mogelijk ook in diervoer verwerkt en in welke mate? Heeft het OM in Groningen besloten AVEBE niet te vervolgen voor het illegaal poten van de gentisch gemodificeerde aardappel in 1998? Zo ja, bent u bereid het OM te vragen gedetailleerde informatie te openbaren over de overwegingen om niet tot vervolging van AVEBE over te gaan? Hoeveel openbare middelen zijn er tot op heden besteed aan wetenschappelijk onderzoek en advisering over de gm-aardappel en aan overleg hierover, door zowel nationale en Europese ambtenaren en experts tot op heden? Persbericht Greenpeace, 14 januari 2000 Bezwaarschrift Greenpeace bij VROM, 14 januari 2000 Kamerstuk 26 407, nr. 10	 	 Volkshuisvesting, Ruimtelijke Ordening en Milieubeheer
 KVR1116.xml	 1995	 GroenLinks	 	 Bent u voornemens zich op de regels van de Gezondheids- en Welzijnswet voor Dieren (GWvD) te herbezinnen? Komt dit voornemen voort uit een evaluatie van de werking van de wet? Zo ja, wat zijn de belangrijkste knelpunten in de uitvoering en toepassing van de GWvD? Betekent de herbezinning ook dat u de «nee, tenzij»-systematiek van de GWvD ter discussie zult stellen? Op welke wijze zijn of worden landbouworganisaties en de Dierenbescherming bij de herbezinning op de GWvD betrokken? Agrarisch Dagblad, 12 januari 1995	 Ja. De aanleiding is tweeledig: a. met het oog op de nadere invulling van de uitvoeringsregels betreffende het welzijnsgedeelte van de Gezondheids- en welzijnswet voor dieren heeft de binnen mijn ministerie ingestelde Projectgroep Welzijnsmaatregelen voorstellen ontwikkeld. Op dit moment verricht de projectgroep een evaluatie waarbij mede aandacht wordt besteed aan de knelpunten in de opzet en de systematiek van de wet. Binnenkort zal het Parlement daarover worden geı¨nformeerd. b overeenkomstig het regeerakkoord worden binnen mijn ministerie de mogelijkheden onderzocht om tot deregulering te komen. Vanuit die impuls en rekening houdend met de bevindingen van voornoemde projectgroep, zal ook de GWW op dereguleringsmogelijkheden worden onderzocht. De bevindingen en de voorgestelde toekomstige activiteiten van voornoemde projectgroep zullen tevens voor advies voorgelegd worden aan de Raad voor Dierenaangelegenheden (RDA). In de RDA zijn zowel de Dierenbescherming als Landbouworganisaties vertegenwoordigd, waardoor deze organisaties betrokken zullen worden bij de herbezinning op de GWW.	 Landbouw, Natuurbeheer en Visserij
 KVR11162.xml	 2000	 PvdA	 Vragen naar aanleiding van een brief van de heer Van Gerven te Warmond, 26 november 1999.	 Heeft u een brief ontvangen van de heer Van Gerven te Warmond gedateerd 26 november 1999 over het zoekraken van het dossier betreffende een dodelijk verkeersongeval? Hoe is het te verklaren dat dit dossier kennelijk zowel fysiek zoek is geraakt als dat het geautomatiseerde rappelsysteem «op dit dossier» niet heeft gefunctioneerd? Is inmiddels alles op alles gezet om het dossier alsnog boven tafel te krijgen? Welke maatregelen zijn genomen om iets dergelijks in de toekomst te voorkomen?	 Ja. De brief van de heer Van Gerven, 26 november 1999 is op 2 december 1999 op mijn ministerie ontvangen en vervolgens op 3 december 1999 ter behandeling overgedragen aan het College van procureurs-generaal. Het College heeft bij brief van 10 december 1999 de Hoofdofficier van justitie te Den Haag om inlichtingen en advies verzocht. Bij ambtsbericht van 3 januari 2000 heeft de Hoofdofficier het College bericht. Vervolgens zijn in een gesprek tussen een medewerker namens het College en de behandelende functionarissen van het parket Den Haag enkele aanvullende vragen beantwoord. Dit gesprek vond plaats op 3 februari 2000. Deze vraag valt in feite in twee delen uiteen, die ik hieronder afzonderlijk zal beantwoorden. De eerste vraag betreft de oorzaak van het fysiek in het ongerede raken van het dossier. Die oorzaak is niet aan te duiden zodat ik in die zin geen antwoord kan geven op de gestelde vraag. De tweede vraag betreft het niet functioneren van het rappelsysteem. Het betreffende dossier is niet inhoudelijk beoordeeld, zodat het voorkwam op de signaleringslijsten van «openstaande zaken» die het geautomatiseerde systeem van het openbaar ministerie COMPAS maandelijks produceert voor het parket Den Haag. Op deze lijst worden alleen de parketnummers en de datums waarop de zaken zijn ingeschreven vermeld. De lijst geeft slechts een geringe indicatie van de soort zaken door een onderverdeling in sectoren. Een aanrijding met dodelijke afloop komt voor in de sector «alcohol en verkeersmisdrijven». Op de lijst staan maandelijks zo’n 10 000 parketnummers. De sector «alcohol en verkeersmisdrijven» bestaat uit zo’n 2500 parketnummers. Dat betekent dat deze signaleringslijsten voor de dagelijkse praktijk op een groot parket als Den Haag hun betekenis goeddeels hebben verloren. Inmiddels is er een alternatief signaleringssysteem in gebruik genomen, waarop ik bij vraag 4. nader in zal gaan. Ja. Vanaf het moment dat duidelijk was dat het dossier in het ongerede was geraakt is navraag gedaan bij de behandelend parketsecretaris. Tevens zijn de daarvoor in aanmerking komende archieven van het parket bevraagd en is iedere individuele medewerker van het parket verzocht na te gaan of het dossier zich onverhoopt in hun bezit bevond. Daarmee is alles wat redelijkerwijs gedaan kon worden ook gedaan. Helaas heeft deze intensieve zoekactie geen resultaat opgeleverd: het dossier is nog immer onvindbaar. Het parket beschikt inmiddels over een duplicaatdossier, afkomstig van de regiopolitie Haaglanden, echter door het lange tijdsverloop tussen het horen van de verdachte en het moment waarop duidelijk werd dat het dossier in het ongerede was geraakt, heeft de Officier van Justitie besloten de zaak te seponeren. Dhr. Van Gerven is van deze sepotbeslissing op de hoogte gesteld waarbij de Officier van Justitie hem op de mogelijkheid heeft gewezen om een klacht ex. artikel 12 Wetboek van Strafrecht in te stellen bij het Gerechtshof te Den Haag. Om herhaling te voorkomen is de administratieve rappelprocedure voor verkeersongevallen, waarbij dodelijke of zwaargewonde slachtoffers te betreuren zijn, aangepast. Via het systeem RAPSODY worden vanaf drie maanden nadat de betreffende zaak is ingeschreven op het parket, maandelijks lijsten geproduceerd. Deze lijsten zijn kort en overzichtelijk en aan de hand ervan worden de behandelend medewerkers op de voortgang van de zaak aangesproken. Deze rappelprocedure wordt speciaal gevolgd in genoemde categorie zaken, omdat deze voor slachtoffers of nabestaanden grote emotionele gevolgen hebben.	 Justitie
 KVR11163.xml	 2000	 PvdA	 Vragen naar aanleiding van het artikel ''Arresteer je een autodief, krijg je op je kop'' in de Limburger van 27 januari 2000, over de prioriteitenstelling van de politie Heerlen-Noord. De politie Heerlen-Noord spoort geen gestolen auto''s meer op en neemt eenvoudige mishandelingen niet in behandeling.	 Hebt u kennisgenomen van het artikel «Arresteer je een autodief, krijg je op je kop»? In hoeverre passen de door de politie Heerlen-Noord gestelde prioriteiten in het door het kabinet voorgestane beleid van eenheid van politie zoals beschreven in het Beleidsplan Nederlandse Politie 1999–2000? Bent u het eens met de stelling dat het niet opsporen van gestolen auto’s en het niet in behandeling nemen van eenvoudige mishandelingen, in strijd is met artikel 2 van de Politiewet? In hoeverre is de prioriteit van de politie Heerlen-Noord bepaald door het openbaar bestuur? Welke effect heeft de prioriteitenstelling van de politie Heerlen-Noord op de motivatie van de bij het politiewerk zeer betrokken politiemedewerkers? In hoeverre bevordert deze maatregel het vertrouwen in de politie? Zijn er andere en betere methoden te vinden om de beschikbare capaciteit van de politie in te zetten? Ziet u mogelijkheden om verbetering van de situatie bij de politie in Heerlen-Noord te bevorderen? De Limburger, 27 januari 2000 TK 1999–2000, 26 345	 	 Justitie
 KVR11165.xml	 2000	 VVD	 Vragen over de mogelijkheid om bepaalde eisen te stellen aan beheerders en bedrijfsleiders van coffeeshops, bijvoorbeeld door het toepassen van het Besluit eisen zedelijk gedrag.	 Welke mogelijkheden bezit een burgemeester om coffeeshops te sluiten op grond van het crimineel verleden van beheerders en bedrijfsleiders van coffeeshops? Kan naast het stellen van de eis van een verklaring omtrent het gedrag, ook de eis van een verklaring van «onbesproken gedrag» worden gesteld waar het gaat om beheerders en bedrijfsleiders van coffeeshops? Welke eisen omtrent kwaliteiten en achtergronden, afgezien van de AHOJG-criteria, kunnen krachtens lokale droge horecaverordeningen worden gesteld aan beheerders en bedrijfsleiders van coffeeshops? Zijn Drank- en horecawetverordeningen en het Besluit eisen zedelijk gedrag onverkort analoog toepasbaar bij lokale droge horecaverordeningen? Zo neen, welke bepalingen hieruit zijn niet analoog toepasbaar en wat staat hieraan in de weg? Is bij de algehele herziening van de Drank- en horecawet de mogelijkheid om analoog aan Drank- en horecawetverordeningen en het Besluit eisen zedelijk gedrag, zedelijkheidseisen te stellen aan beheerders en bedrijfsleiders van coffeeshops vergroot? Zo neen, hoe verhoudt dit zich tot de aankondiging met zoveel woorden in de drugsnota van 15 september 1995? Tussen welke uitersten bewegen de eisen omtrent kwaliteiten en achtergronden van beheerders en bedrijfsleiders van coffeeshops zoals die lokaal worden gesteld? Welke maatregelen overweegt u om de mogelijkheid tot het stellen van zedelijkheidseisen bij coffeeshops te vergroten? Is een kaderwet zedelijkheidseisen gewenst? Tubantia,, 13 januari 2000 Kamerstuk 24 077, nrs. 2 en 3	 	 Volksgezondheid, Welzijn en Sport
 KVR11166.xml	 2000	 CDA	 Vragen over een Somalische vreemdeling die de aanzegging heeft gekregen Nederland te verlaten en besmet is met het aidsvirus en met hepatitis-B, veroordeeld is wegens verkrachting en wegens diefstal met geweld en bovendien psychotisch is. Zie voor eerdere vragen Aanhangsel van de Handelingen II, 1999-2000, nr. 595.	 Herinnert u zich uw antwoorden op de schriftelijke vragen van ondergetekende van 25 november 1999 inzake bovenvermeld onderwerp? Wilt u alsnog antwoord geven op de vraag of u het acceptabel acht dat een vreemdeling die de aanzegging heeft gekregen Nederland te verlaten, die besmet is met het aidsvirus en met hepatitis-B, die veroordeeld is wegens verkrachting en wegens diefstal met geweld en vrijheidsberoving en die daarboven psychotisch is, vrij kan blijven rondlopen? Acht u het verantwoord dat, juist in dit bijzondere geval van potentieel gevaar voor de openbare orde en de volksgezondheid, niet intensiever is gezocht naar mogelijkheden om betrokkene langer in detentie of opvang te houden, dan wel te verwijderen naar Somalië, temeer daar u stelt dat verwijdering naar Somalië wel mogelijk is? Kunt u gemotiveerd aangeven of het onderhavige geval voldoet aan de voorwaarden die de Rechtseenheidskamer op 21 augustus 1997 heeft geformuleerd voor situaties waarin vreemdelingenbewaring langer mag duren dan zes maanden? Kunt u gemotiveerd aangeven of op het onderhavige geval van toepassing is de passage op blz. 12 van de notitie Vreemdelingenbewaring , waarin u stelt: «De noodzaak echter, om de vreemdelingenbewaring onder bepaalde omstandigheden langer dan zes maanden te laten voortduren blijft bestaan»? Aan welke omstandigheden moet worden gedacht? Wilt u alsnog antwoord geven op de vraag of er andere en voldoende opvangvoorzieningen zijn waarin dergelijke vreemdelingen kunnen worden geplaatst? Als u stelt dat onvrijwillige opneming eindigt, wanneer de betrokken vreemdeling door geregeld medicijngebruik niet langer een gevaar vormt voor zichzelf en/of de omgeving, hoe reëel acht u het dan dat in dit specifieke geval, waarbij bovendien sprake is van iemand zonder vaste woon- of verblijfplaats, geregeld medicijngebruik is gegarandeerd? Is het waar dat de desbetreffende vreemdeling destijds zelf te kennen heeft gegeven te willen worden opgenomen? Acht u de risico’s die in het onderhavige geval zijn verbonden aan niet-regelmatig medicijnverbruik acceptabel? Waarom is de motie waarin wordt gevraagd «te bewerkstelligen dat criminele illegalen na hun aanhouding worden vervolgd en bestraft, waarna zij ongewenst dienen te worden verklaard en in het verlengde daarvan vastgehouden totdat verwijdering uit ons land kan plaats hebben» nog in beraad? Hoe lang zal dit beraad nog duren? Wanneer zal de Kamer het standpunt van de regering over deze motie vernemen? Bent u bereid actief te onderzoeken of de desbetreffende vreemdeling zich nog in Nederland bevindt en zo ja, bent u dan bereid tot zijn aanhouding over te gaan? Aanhangsel Handelingen, nr. 595, vergaderjaar 1999–2000. Kamerstuk 26 338, nr. 1 Kamerstuk 19 637, nr. 464	 	 Justitie
 KVR11167.xml	 2000	 CDA	 Vragen over het actieplatform ''Stop de flitspalen'' en de actie die Radio Veronica naar aanleiding hiervan voert onder de naam ''Stop de flitspalen''. De voorzitter van het College van Procureurs-Generaal heeft Veronica per brief gemeld dat Veronica zich schuldig maakt aan opruiing en hij heeft Veronica aansprakelijk gesteld voor flitspalen die vernield worden.	 Bent u op de hoogte van het bestaan van het actieplatform «Stop de flitspalen»? Heeft u kennis genomen van de actie die Radio Veronica naar aanleiding hiervan voert onder de naam «Stop de flitspalen»? Bent u van mening dat hier sprake is van uitlokking van vernieling? Deelt u de mening dat dit een uiterst laakbare actie betreft? Kunt u in de Kamer cijfers tonen op welke schaal vernieling van flitspalen plaatsvindt? Welke kosten zijn hiermee gemoeid? Is het waar dat de voorzitter van het College van Procureurs-generaal Veronica per brief heeft gemeld dat Veronica zich schuldig maakt aan opruiing en dat hij Veronica aansprakelijk heeft gesteld voor flitspalen die vernield worden? Bent u daadwerkelijk voornemens actie te ondernemen tegen de actie «Stop de flitspalen»? Welke mogelijkheden ziet u hiertoe? Radio Veronica – iedere werkdag tussen 16.00 en 18.00 uur	 	 Justitie
 KVR11169.xml	 2000	 SP	 Vragen naar aanleiding van een artikel in het Algemeen Dagblad van 2 februari 2000 over de financiering van de ''Nieuwe Omroep'' (DNO) door Novamedia BV, Endemol en World-on-line.	 Kent u het bericht «De onvrede van een zondagskind?» Welke rol spelen Novamedia BV, Endemol en Word-on-line bij de totstandkoming van de Nieuwe Omroep? Hoe beoordeelt u in dit verband het feit dat de website van de Nieuwe Omroep in de domeinregistratie van Internet valt onder het media-exploitatiebedrijf Novamedia? Is het organisaties die in aanmerking willen komen voor de status aspirant-omroep toegestaan om zich te laten financieren door commerciële ondernemingen? Zo ja, hoe verhoudt zich dat tot het principe van non-commercialiteit van de publieke omroep? Het Algemeen Dagblad, 2 februari 2000	 Ja. Een onderzoek naar en een beoordeling van de rol die derden spelen bij DNO is op dit moment nog niet aan de orde. Dat wordt pas relevant op het moment dat een eventuele aanvraag voor een voorlopige erkenning als omroepvereniging door De Nieuwe Omroep is ingediend. In het kader van de beoordeling van de aanvraag zal een onderzoek plaatsvinden naar alle banden die De Nieuwe Omroep met derden heeft. Dit onderzoek wordt uitgevoerd door het Commissariaat voor de Media en heeft betrekking op alle organisatorische, financiële en personele betrekkingen en samenwerkingsovereenkomsten met derden. Er is inmiddels een gesprek tussen DNO en het Commissariaat geweest. DNO is voornemens via een huis-aan-huis te verspreiden informatiekrant nadere informatie te geven. Ten aanzien van organisaties die nieuwe initatieven ontplooien met het doel om op enig moment als omroepvereniging tot het publieke omroepbestel toe te treden gelden nog geen mediawettelijke bepalingen met betrekking tot de wijze waarop zij hun voorbereidende activiteiten ontplooien. Deze organisaties zijn immers nog bezig in de «voorfase». Zij zijn nog niet te beschouwen als omroepverenigingen die vallen onder de toepassing van de Mediawet. Beperkingen aan de activiteiten kunnen overigens wel voortvloeien uit de toepasselijke verenigingsrechtelijke bepalingen uit het Burgerlijk Wetboek. Zo zal een organisatie die zich als vereniging organiseert met het doel om als een niet commerciële omroepvereniging activiteiten te verrichten niet in strijd mogen handelen met de eigen statutaire doelstellingen. Overigens is het in zijn algemeenheid voor een vereniging in beginsel toegestaan financiële banden te hebben met derden, bijvoorbeeld in het kader van sponsoring. Zodra een organisatie als omroepvereniging toetreedt tot de publieke omroep, zijn de mediawettelijke bepalingen volledig van toepassing. Daartoe behoren ook de regels die gelden voor bijvoorbeeld sponsoring, dienstbaar zijn aan het maken van winst door derden, nevenactiviteiten, ledenwerving etc. Reeds bij de beoordeling van een aanvraag voor een (voorlopige) erkenning als omroepvereniging wordt getoetst aan het beginsel van non-commercialiteit en de mediawettelijke bepalingen. Het Commissariaat voor de Media zal nauwkeurig alle financiële, organisatorische en personele banden met derden nagaan en deze toetsen aan het beginsel van non-commercialiteit. Deze toetsing heeft er bijvoorbeeld in het geval van BNN toe geleid dat de heer Bart de Graaff als bestuurslid van BNN zijn banden met de commerciële omroepinstelling Veronica heeft moeten verbreken. Thans is overleg met het Commissariaat voor de Media gaande over de vraag op welke wijze eventueel nadere regulering van activiteiten van organisaties die actief zijn in de «voorfase» voor de toekomst noodzakelijk en mogelijk is.	 Onderwijs, Cultuur en Wetenschappen
 KVR1117.xml	 1995	 VVD	 De vraagsteller twijfelt aan het succes van het V.I.S. aangezien de Rijksdienst voor het Wegverkeer heeft nagelaten de nummers van ongeldige rijbewijzen door te geven aan het V.I.S.	 Kent u het bericht als zou het succes van het Verificatie en Informatie Systeem (V.I.S.) overdonderd zijn? Had de oogst van valse documenten veel groter kunnen zijn als de Rijksdienst voor het Wegverkeer, zoals afgesproken de nummers van de ongeldige rijbewijzen aan het V.I.S. had verstrekt, mede gezien het feit dat het rijbewijs het meest gebruikte identificatiemiddel is? Hoeveel valse documenten hadden nog meer opgespoord kunnen worden indien de Rijksdienst voor het Wegverkeer had meegewerkt aan de verstrekking van gegevens aan het V.I.S.? Is de vrees gerechtvaardigd, dat potentie¨le fraudeurs zich vooral van vervalste of ongeldige rijbewijzen zullen bedienen omdat duidelijk is dat deze nog niet in het V.I.S. zijn opgenomen? Herinnert u zich uw toezegging de Kamer voor het einde van 1994 schriftelijk te informeren over het vervolgoverleg met de Rijksdienst voor het Wegverkeer over de wijze waarop de gegevens over valse documenten beschikbaar zouden worden gesteld? Heeft dit vervolgoverleg met de Rijksdienst voor het Wegverkeer nog niet plaats gevonden? Zo neen, waarom niet? Is niet ingegaan op een verzoek van de C.R.I. om medewerking van uw ministerie? Bent u bereid te bewerkstelligen dat dit overleg op zo kort mogelijke termijn, in ieder geval voor 1 april 1995, alsnog kan plaatsvinden en zo te bevorderen dat de bestrijding van fraude met valse rijbewijzen optimaal kan plaatsvinden? Bent u bereid daarover de Kamer zo spoedig mogelijk te informeren? Ng-Magazine, 3 februari 1995, blz. 12-13 Handelingen, 27 september 1994, 4-170 Uit de gegevens die de vragensteller ter beschikking staan, blijken er thans geen beletselen te bestaan voor een onmiddellijke, efficie¨nte en kostendekkende verstrekking	 Het bericht is mij bekend. Naar alle waarschijnlijkheid was de oogst van valse documenten groter geweest indien de organisaties welke het Verificatie en Informatie Systeem (VIS) raadplegen ook de beschikking hadden gehad over de gegevens omtrent gepersonaliseerde gestolen, vermiste en gefalsificeerde rijbewijzen. Een inschatting van dit aantal rijbewijzen is niet te maken. Dit hoeft niet, omdat een deel van de informatie over rijbewijzen wel in het VIS is opgenomen. Het betreft hier meldingen van de RDW aan de CRI over gestolen blanco rijbewijsdocumenten, die eventueel later, frauduleus gepersonaliseerd, weer op kunnen duiken. Deze meldingen worden door de CRI in het VIS geplaatst. Potentie¨le fraudeurs missen een goed zicht op wat wel/niet in VIS is opgenomen. Een extra gebruik van vervalste of ongeldige rijbewijzen vind ik daarom niet bij voorbaat voor de hand liggen. Ja. Door nadere informatie en bezinning op dit punt (zie vraag 5) kon ik de Kamer niet voor het einde van 1994 informeren. Het overleg over het gebruik van de gegevens uit het Centraal Register Rijbewijzen (CRR) ten behoeve van de verificatie van rijbewijzen door de bij het VIS aangesloten organisaties is nog gaande. Het verzoek van de CRI wordt bij dit overleg betrokken. In dit verband zij opgemerkt dat verificatie van rijbewijzen door organisaties die met het rijbewijs als legitimatiemiddel worden geconfronteerd op zich niet ter discussie staat. Het verschil van inzicht is gericht op de wijze waarop de rijbewijsgegevens aan deze organisaties dienen te worden verstrekt en de wijze waarop de aan de verstrekking verbonden kosten dienen te worden gedekt. Een belangrijk uitgangspunt van de overheidsinformatievoorziening is het voorkomen van duplicering van gegevensbestanden. Dit ter voorkoming van bestandsvervuiling, controle- en beheersproblemen, kostenverhogingen en mogelijke andere negatieve bijverschijnselen. Daarnaast is er verschil van mening in hoeverre overheidsinformatie ter beschikking moet worden gesteld aan e´e´n private organisatie, die deze informatie vervolgens beschikbaar stelt aan andere private organisaties. Ook de monopoliepositie van deze organisatie in casu het Bureau Krediet Registratie te Tiel roept hierbij vragen op. Aan de Nederlandse Vereniging van Banken is op haar verzoek eerder aangeboden om financie¨le instellingen ten behoeve van de verificatie van rijbewijzen rechtstreeks toegang te verlenen tot het CRR. Hierbij is aangegeven dat deze raadpleging van het CRR kan geschieden tegen vergoeding van de met de raadpleging gemoeide datacommunicatiekosten. Het gaat aldus om «levering tegen kostprijs». Betrokkenen zijn tot op heden niet op dit aanbod ingegaan, omdat zij blijkbaar de voorkeur geven aan het kosteloos down-loaden van gegevens uit het CRR ten behoeve van het VIS, waarvan het beheer verder aan het BKR wordt overgelaten. Door BKR wordt aan de banken overigens ook een kostendekkend tarief in rekening gebracht. Gezien het perspectief waarin de verschillen van inzicht dienen te worden geplaatst, zal ik binnenkort mijn ambtsgenoten van Justitie en van Binnenlandse Zaken over deze problematiek benaderen en mijn standpunten ter zake aan hen kenbaar maken. Ik ben voornemens het overleg aangaande genoemd onderwerp op een zo kort mogelijke termijn af te ronden. Vooralsnog kan ik niet garanderen dat voor 1 april 1995 met alle betrokkenen overeenstemming is bereikt. Zodra besluitvorming ter zake heeft plaatsgevonden, zal ik de Kamer hiervan schriftelijk op de hoogte stellen.	 Verkeer en Waterstaat (VW)
 KVR11170.xml	 2000	 D66	 Vragen naar aanleiding van een artikel in ''De Telegraaf'' over spirituele sessies onder werktijd op ministeries, en mogelijke loopbaanaspecten.	 Klopt het bericht dat steeds meer ambtenaren op de ministeries zich onder werktijd op kosten van de departementen bezig houden met «spirituele zaken»? Worden hiervoor speciale netwerken opgericht? Is het waar dat op werkdagen buitenshuis bijeenkomsten worden georganiseerd over thema’s als «Natuurbeleving», «Klank, creativiteit en communicatie», «Deal: discipline, ethiek aandacht en liefde» en «Interdepartementale samenwerking in een stroomversnelling»? Zo ja, wat moeten we ons bij dergelijke bijeenkomsten voorstellen, hoeveel deelnemers zijn er en welke kosten zijn eraan verbonden? Waarmee houden de Intervisiegroep Werk en Spiritualiteit (WESP) op het ministerie van Landbouw, Natuurbeheer en Visserij, Kristallisatie 21 op het ministerie van Verkeer en Waterstaat en het Stiltecentrum op het ministerie van Volkshuisvesting, Ruimtelijke Ordening en Milieubeheer zich precies bezig? Hoeveel fte’s zijn hiermee gemoeid? Waar heeft het onlangs afgeronde project «Operatie boomhut» van het ministerie van Landbouw, Natuurbeheer en Visserij toe geleid? Hoeveel menskracht en welk budget waren ermee gemoeid? Kan een overzicht gegeven worden van alle lopende, afgeronde en op stapel staande «spirituele» projecten op de diverse ministeries? Kan hierbij tevens ingegaan worden op de doelstelling, de resultaten, de kosten en de ervoor gebruikte of benodigde fte’s? Is het bevorderen van «spiritualiteit» onder het overheidspersoneel naar uw mening een taak van de overheid of een uiting van goed werkgeverschap? Is het op enigerlei wijze noodzakelijk voor een succesvol personeelsbeleid? Waarop baseert u deze mening? Is deelname aan spirituele sessies of projecten bevorderlijk of noodzakelijk voor het loopbaanperspectief van ambtenaren bij de betrokken ministeries, mede gezien de volgende opmerking van de heer Janssen in het personeelsblad van LNV: «Collega’s die spirituele sessies hebben bijgewoond, communiceren nu scherper en minder oppervlakkig met elkaar»? Hoe verhoudt één en ander zich tot de vrijheid van godsdienst en levensovertuiging? Telegraaf, 20 december 2000	 Netwerken zijn opgericht bij de Ministeries van Landbouw, Natuurbeheer en Visserij (LNV) en van Volkshuisvesting, Ruimtelijke Ordening en Milieubeheer (VROM). Binnen LNV is in 1993 de intervisiegroep Werk en Spiritualiteit (WESP) opgericht. Destijds is deze groep met 7 mensen gestart, ondertussen hebben zich ongeveer 100 geïnteresseerden vanuit het gehele ministerie aangemeld. De Directie Personeel en Organisatie (P&O) heeft daarover de supervisie. Binnen VROM is met ingang van 1 Januari jl. op initiatief van medewerkers het Spiritueel Netwerk (SPIN) bij het Directoraat Milieubeheer (DGM) opgericht. Voor een abonnement op de tweemaandelijkse nieuwsbrief van SPIN hebben zich 90 medewerkers aangemeld. Ja. De bijeenkomsten hebben tot doel het persoonlijke functioneren van medewerkers in hun werk te verbeteren. Door middel van workshops wordt aandacht besteed aan bijvoorbeeld de manier van communiceren en samenwerken. De bijeenkomsten worden gemiddeld door ongeveer 10 mensen bezocht. LNV stelt ongeveer f 10 000, per jaar beschikbaar voor het organiseren van bijeenkomsten. De activiteiten worden momenteel geëvalueerd en bekeken wordt hoe een en ander in het reguliere P&O-beleid opgenomen kan worden. Het symposium «Interdepartementale samenwerking in een stroomversnelling?» is door LNV, VROM en V&W gezamenlijk georganiseerd. Dit symposium is bezocht door bijna 200 mensen van verschillende ministeries. De conferentie heeft concrete aanbevelingen en conclusies opgeleverd om de interdepartementale samenwerking te verbeteren. De kosten voor deze conferentie bedroegen ongeveer f 55 000,–. De Intervisiegroep van LNV houdt zich bezig met het organiseren van activiteiten waarbij medewerkers leren beter met elkaar en met externe organisaties samen te werken en signalen van de maatschappij op te vangen. Jaarlijks organiseert de werkgroep 6 bijeenkomsten waaronder één groter symposium. In 1998 en 1999 zijn daartoe 100 mensdagen per jaar beschikbaar gesteld. Het project Kristallisatie 21 van Rijkswaterstaat (RWS) is in 1999 gestart. Het doel is om over 2 jaren een wegwijzer over «Meervoudige Samenwerking» op te leveren. Met deze wegwijzer moet het huidige, wat los van elkaar werken door de verschillende overheden en overheidsdiensten worden doorbroken. Het project Kristallisatie 21 zoekt een nieuwe vorm voor de gezamenlijke ontwikkeling en uitvoering van infrastructurele projecten. Daartoe hanteert Kristallisatie 21 mede nieuwe methoden en technieken. Kristallisatie 21 maakt gebruik van 3,5 fte op jaarbasis. Binnen VROM is in augustus 1998 op initiatief van medewerkers het Stiltecentrum opgericht. Doelstelling van het Stiltecentrum VROM is medewerkers een mogelijkheid te bieden tot een korte geestelijke ontspanning. Deze ontspanning heeft voor degenen die er gebruik van maken, een positieve invloed op het werk. Gemiddeld bezoeken circa 30 medewerkers per week het Stiltecentrum. Het beheer van dit centrum vergt circa 100 mensuren op jaarbasis. Operatie Boomhut heeft geen relatie met de in de vragen bedoelde projecten. Operatie Boomhut had het karakter van een verkenning naar de maatschappelijke wensen ten aanzien van de natuur en de mogelijkheden om deze wensen te realiseren. Beleidsmatig is het belangrijkste resultaat dat bij het formuleren van nieuw beleid voor natuur de wensen van burgers een veel belangrijker plek hebben gekregen en dat er meer partners in beeld zijn om daaraan te werken. Er is een aantal congressen georganiseerd. Op één congres is tijdens een programmaonderdeel de natuur als inspiratiebron aan de orde gekomen. De kosten voor dat onderdeel bedroegen ongeveer f 5000,–. Naast de in vraag 2 genoemde congressen zijn bij LNV onder verantwoordelijkheid van de Directie P&O voor belangstellenden workshops gegeven over communiceren: «de Socratische dialoog» en «luisterend spreken». Momenteel loopt het project «natuurlijk leiderschap», voor (plaatsvervangend) directeuren. Deze projecten zijn binnen de in vraag 3 genoemde 100 dagen uitgevoerd. De kosten bedroegen f 30 000,–. Het doel van het netwerk bij VROM (DGM) is een voedingsbodem te creëren voor een gesprek van werknemers van DGM over zingeving, waarden en inspiratie in relatie tot werkinhoud en werkomgeving. Hiertoe worden per jaar circa 5 bijeenkomsten van maximaal een half dagdeel georganiseerd. De eerste bijeenkomst heeft als thema energie en het toepassen van intuïtie in het werk. Voor de organisatie zijn 15 dagen op jaarbasis begroot. Daarnaast wordt in het kader van het project «Zingeving en milieubeleid» een verkennend onderzoek gedaan naar de betekenis van zingevingvraagstukken in de maatschappij in relatie met het milieubeleid. Voor dit project is 0,5 fte op jaarbasis beschikbaar en f 50 000,– voor onderzoeks- en uitvoeringskosten. De diverse ministeries streven als goed werkgever naar gemotiveerde medewerkers, die met geestdrift hun werk doen. De hiervoor genoemde projecten dragen daaraan bij. Door een andere manier van werken, wordt het blikveld verbreed en kunnen medewerkers beter zoeken naar nieuwe oplossingen. De thema’s die aan de orde komen, zoals (interdepartementale) samenwerking, open communicatie, natuurlijk leiderschap, zijn van belang voor de organisaties als geheel. Voor de ontwikkeling en het welzijn van de medewerkers worden ook andere instrumenten, zoals opleidingen, ingezet. De deelname aan dergelijke activiteiten is geheelvrijwillig. Zoals bij vraag 6 aangegeven, kunnen de medewerkers kiezen uit diverse instrumenten om zich verder te ontwikkelen. Bepalend voor het loopbaanperspectief is het functioneren van een medewerker en niet de vraag of een bepaalde sessie is bijgewoond. Bij de aanpak noch bij de uitvoering van de projecten wordt een relatie gelegd met godsdienst of levensovertuiging. Een en ander staat derhalve vrijheid van godsdienst en levensovertuiging op geen enkele wijze in de weg.	 Landbouw, Natuurbeheer en Visserij (LNV)
 KVR11171.xml	 2000	 PvdA	 Vragen naar aanleiding van het artikel in Parool van 19 januari 2000 ''Elke week spijbelt kwart van scholieren''.	 Heeft u kennisgenomen van het krantenartikel «Elke week spijbelt kwart van scholieren» uit het Parool van 19 januari 2000? Zijn er precieze landelijke cijfers bekend van de omvang en vorm van het spijbelgedrag van scholieren? Is het u bekend in welke mate de toenamecijfers van spijbelaars een gevolg zouden zijn van een verbetering in de registratie van het verzuim door scholen, zoals gesuggereerd wordt door de projectleider van het project «Bij de les», de heer Van Veen, in het artikel «Aantal spijbelaars in Amsterdam verdubbeld» in Trouw van 20 januari 2000. Bestaat er voldoende inzicht en kennis over de rol die ouders en betrokken instanties hebben bij het terugdringen van het schoolverzuim? Wat is uw mening over het geven van meer sanctionele bevoegdheden met een wettelijke basis aan de gemeentelijke overheid om het spijbelen van scholieren terug te dringen? Zo ja, aan welke bevoegdheden denkt u dan? Spelen maatschappelijke en culturele achtergronden en de thuissituatie van scholieren een rol in het spijbelgedrag? Zo ja, zou het zinvol zijn deze achtergronden te integreren in de aanpak van spijbelen? Welke gevolgen zou dit hebben voor de huidige aanpak?	 Ja, met name viel mijn oog op de echt problematische gevallen en de rol van de jeugdhulpverlening daarbij. Landelijke gegevens over het spijbelgedrag van scholieren worden verkregen als onderdeel van het Scholierenonderzoek, uitgevoerd door het Nibud. Daarnaast worden bij de gemeenten jaarlijks gegevens opgevraagd over het toezicht op de leerplicht. Deze bevraging levert gegevens over het bij de gemeenten gemelde, ongeoorloofde schoolverzuim van leerplichtige jongeren. Beleidsmatig acht ik deze laatste informatie van groot belang. Het is immers de leerplichtambtenaar van de gemeente die ervoor zorgt dat de achterliggende problemen bij de jongere worden aangepakt. Met betrekking tot de Amsterdamse verzuimcijfers wil ik erop wijzen dat de in het Amsterdamse project «Bij de les blijven» gehanteerde cijfers enigszins moeten worden gerelativeerd, omdat zij ook de afwezige leerlingen omvatten die daarvoor geldige redenen hebben, zoals bijvoorbeeld ziekte. De genoemde suggestie dat de groei in de Amsterdamse verzuimcijfers een gevolg is van een verbeterde registratie is ongetwijfeld een mogelijke verklaring voor de geconstateerde toename van het verzuim op Amsterdamse scholen. Er is mij geen nader onderzoek bekend naar deze hypothese. Het belang van de ouders en van de samenwerking tussen betrokken instanties bij het verminderen van schoolverzuim is groot. In de lopende maatregelen ter verscherping van het toezicht op de leerplicht is er om die reden aandacht aan besteed. De brochure die in dit kader voor de ouders wordt vervaardigd zal op korte termijn worden gepubliceerd. Gemeentelijke leerplichtambtenaren die beschikken over de Bevoegdheid Opsporings Ambtenaar, kunnen proces-verbaal opmaken wanneer zij overtreding van de Leerplichtwet constateren. Ik overweeg op dit moment geen stappen om deze bevoegdheid van leerplichtambtenaren uit te breiden. Natuurlijk hangt het schoolverzuim ook samen met problemen in de thuissituatie. Daarbij speelt de culturele diversiteit een specifieke rol. Bij de begeleiding van problemen naar aanleiding van het spijbelen, ligt het zeker voor de hand dat de school, de jeugdhulpverlening en de leerplichtambtenaar goed rekening houden met de achtergronden van de spijbelaar. Een dergelijke aanpak zal gevolgen hebben voor een op de persoon toegesneden begeleiding, waarbij zowel rekening gehouden wordt met het specifieke spijbelgedrag, als met de thuissituatie èn de culturele achtergrond. Het blijkt ook dat oplossingen gemakkelijker gevonden worden, als de jeugdhulpverlening in dergelijke situaties dichter bij de school betrokken wordt. Zie Actieplan voor de leerplicht, op 11 mei 1999 aan de Tweede Kamer gezonden als onderdeel van het Plan van aanpak voortijdig schoolverlaten	 Onderwijs, Cultuur en Wetenschappen
 KVR11172.xml	 2000	 SP	 Vragen over het persbericht van FNV Bondgenoten van 14 januari 2000 waarin gesteld wordt dat het aantal ernstige bedrijfsongevallen in de industrie is gestegen.	 Kunt u bevestigen dat het aantal ernstige bedrijfsongevallen in de industrie gestegen is van 860 in 1996 tot 1206 in 1998? Deelt u de opvatting van FNV Bondgenoten dat de oorzaak hiervan snel door de Arbeidsinspectie moet worden uitgezocht? Bent u van mening dat hogere werkdruk en grotere inzet van uitzendkrachten een mogelijke oorzaak kunnen zijn? Herinnert u zich de antwoorden van uw voorganger op vragen van het lid Marijnissen over ongevallen in de bouw en kunt u meedelen op welke termijn de Kamer het onderzoek naar aard, achtergronden en frequentie van ongevallen tegemoet kan zien? Persbericht FNV Bondgenoten, 14 januari 2000 Aanhangsel Handelingen, nr. 1392, Vergaderjaar 1998–1999.	 Naar ik aanneem zijn de door u genoemde aantallen gebaseerd op informatie uit het jaarverslagen 1997 en 1998 van de Arbeidsinspectie. De daarin opgenomen gegevens met betrekking tot ongevallen betreffen het aantal bedrijven dat door de Arbeidsinspectie is bezocht naar aanleiding van meldingen van ongevallen. Vaak blijkt pas bij het onderzoek zelf of het bij dergelijke bezoeken gaat om een ongeval dat aan de criteria van de wettelijke meldingsplicht voldoet. De genoemde gegevens geven dan ook geen juist beeld van het aantal in een jaar voorgekomen ernstige ongevallen. In de hierna volgende tabel zijn de aantallen gemelde ernstige ongevallen opgenomen die in een kalenderjaar zijn onderzocht door de Arbeidsinspectie. Het gaat hierbij om ongevallen die vallen binnen de definitie van artikel 9 Arbowet, dus de ongevallen waarvoor een meldingsplicht geldt. 1996 1997 1998 1999* Bouw 389 472 599 623 Diensten 228 279 399 351 Handel 245 255 327 328 Industrie 625 841 981 855 Landbouw 59 75 93 81 Vervoer 128 189 222 221 Onbekend 107 85 66 36 Totaal 1 781 2 196 2 687 2 495 * Het gaat hier om de voorlopige cijfers over 1999. Ook deze tabel geeft tot het jaar 1998 een stijgende tendens te zien van het aantal ongevallen in de industrie, zij het minder dramatisch dan de door u aangehaalde reeks. Gelukkig heeft de stijgende trend zich blijkens de tabel in 1999 niet voortgezet. De stijging van het aantal ongevallen in de bouw heeft geleid tot verhoogde inzet van inspectiecapaciteit in deze bedrijfstak in het jaar 2000. Mijn opvatting is dat alle partijen die invloed kunnen uitoefenen op de veiligheid en de gezondheid van werknemers moeten zoeken naar oorzaken die daarop een nadelige invloed hebben. De onderzoeken van de Arbeidsinspectie zijn er voorshands op gericht om de directe oorzaken van een ongeval te achterhalen. Deze onderzoeken liggen vast in processen-verbaal, ongevalsrapporten en sinds kort ook in ongevallenboeterapporten. Zie ook mijn antwoord op vraag 4. Ik sluit niet uit dat hogere werkdruk en de inzet van tijdelijke krachten een bijdrage hebben geleverd aan de tijdelijke stijging van arbeidsongevallen. Op basis van de ongevalsrapportages van de Arbeidsinspectie is dit echter niet feitelijk vast te stellen. In zijn algemeenheid is er over de afgelopen jaren wel een stijgende tendens te bespeuren in het aantal ongevallen dat aan de Arbeidsinspectie wordt gemeld. In de rede ligt het echter, dat deze stijging gedeeltelijk te verklaren valt door de explosieve toename van het arbeidsvolume in de voorgaande jaren. Daarnaast moet niet worden uitgesloten dat de meldingsdiscipline van individuele bedrijven is toegenomen onder invloed van de bedrijfstakgewijze aanpak van de Arbeidsinspectie en door activiteiten van de arbodiensten. Fluctuaties in het aantal ongevallen binnen de diverse bedrijfstakken in de afgelopen jaren – zoals die zich ook in de industrie hebben afgespeeld – zijn moeilijk verklaarbaar. Wel is het zo dat als gevolg van de invoering van een nieuw registratiesysteem bij de Arbeidsinspectie, in 1998 er een betere registratie heeft kunnen plaatsvinden die onder meer tot uiting komt in een scherpere toedeling van ongevallen naar bedrijfstakken, waardoor ook het aantal ongevallen dat niet konden worden toebedeeld aan bepaalde branches, is afgenomen. Ik herinner mij het antwoord van mijn voorganger op de vraag van het lid Marijnissen en mijn antwoord op uw vraag van 1 juni 1999 terzake. Ik wil erop wijzen dat eerder gesproken is van meerdere onderzoeken die gezamenlijk een beter inzicht moeten verschaffen in de aard, achtergronden en frequentie van ongevallen. Er zijn dan ook meerdere onderzoeken in gang gezet. Daarover kan ik het volgende melden: – Met ingang van oktober 1999 worden in de Enquête Beroepsbevolking van het CBS aan een steekproef van werkzame personen vragen gesteld over arbeidsongevallen. De eerste resultaten worden in 2001 verwacht. De definitieve resultaten zullen te zijner tijd worden opgenomen in de Arbobalans. – Het onderzoek Ongevallen in Nederland in het kader van het Permanent Onderzoek Leefsituatie (POLS) is na een looptijd van een jaar, vanwege de beperkte betekenis van de resultaten, niet voortgezet. – Sinds 1997 registreert het Letsel Informatie Systeem (LIS) gegevens over slachtoffers van arbeidsongevallen die zijn behandeld op Spoedeisende Hulpafdelingen (SEH-afdelingen) van zestien ziekenhuizen. In 1997 en 1998 hebben 100 000 respectievelijk 120 000 arbeidsongevallen plaatsgevonden, die hebben geleid tot een bezoek aan een SEH-afdeling van een ziekenhuis. De metaalindustrie en de bouw zijn de bedrijfstakken met de hoogste incidentie: 35 respectievelijk 30 per 1000 werkenden. De belangrijkste risicogroep wordt gevormd door jongeren in de metaalindustrie. Ook de LIS-gegevens laten een lichte toename van het aantal ongevallen zien. – Alle arbeidsongevallen met dodelijke afloop die in 1997 en 1998 aan de Arbeidsinspectie zijn gemeld, zijn aan een nader onderzoek onderworpen. Dit onderzoek wordt in de komende jaren voortgezet. Belangrijkste conclusies uit dit onderzoek zijn dat als voornaamste oorzaken van dodelijke ongevallen kunnen worden aangemerkt «ontoereikende afscherming», het «niet borgen of veilig stellen» en «gevaarlijke werkomstandigheden». Als werkgebonden factoren scoren een onjuiste werkmethode en het ontbreken van leiding en toezicht hoog; bij persoonsgebonden factoren is dit het gebrek aan voorlichting en onderricht. – Een onderzoek naar de medische kosten ten gevolge van ongevallen heeft opgeleverd, dat de medische kosten van arbeidsongevallen in 1997 112 miljoen gulden bedroegen.	 Sociale Zaken en Werkgelegenheid
 KVR11173.xml	 2000	 CDA	 Vragen naar aanleiding van het artikel ''Taxatie-rapporten zijn niet betrouwbaar'' in de Cobouw van 24 januari 2000, over makelaars en taxateurs die zich mogelijk schuldig maken aan niet-onafhankelijke taxaties, doordat de provisie die zij ontvangen afhangt van de hoogte van de transactieprijs.	 Heeft u kennisgenomen van het artikel «Taxatie-rapporten zijn niet betrouwbaar» in de COBOUW dd 24 januari? Onderschrijft u de opvatting van de Algemene Secretaris van de Vereniging Register van Vastgoedtaxateurs (RVT) dat makelaars en taxateurs zich schuldig maken aan niet-onafhankelijke en niet-prudente taxaties? Welke mogelijkheden ziet u om de oneigenlijke relatie tussen transactieprijs en provisie, welke wordt getoucheerd door de makelaar, los te koppelen? Bent u bereid dit punt ter beoordeling voor te leggen aan de Nma? Wat is de stand van zaken met betrekking tot de voortgang van het wetsvoorstel dat een wettelijk bepaalde bedenktijd moet regelen? Wanneer kan de Kamer de nota naar aanleiding van het verslag tegemoet zien?	 Ja. Ik onderschrijf de opvatting van de Algemeen Secretaris van de Vereniging Register van Vastgoedtaxateurs niet indien daar het beeld vanuit gaat dat sprake zou zijn van grootschalige aantasting van de onafhankelijke positie van makelaars en taxateurs. Ik sluit evenwel niet uit dat zich in incidentele gevallen omstandigheden kunnen voordoen waarbij een of meerdere partijen belang hebben bij een niet op de feiten gebaseerde taxatie. Afgelopen jaar heeft de NVM, onder druk van de NMa, de adviestarieven voor de bemiddeling bij onroerend goed transacties afgeschaft. In 1994 waren de vaste tarieven reeds omgezet in adviestarieven. Er is op dit moment daarom sprake van vrije tarieven die tot stand komen in onderhandelingen tussen vragers en aanbieders. In de praktijk komt het steeds meer voor dat makelaars zich onderscheiden door een lagere courtage in rekening te brengen of zelfs helemaal van de – niet resultaatsafhankelijke – courtage af te stappen. Naarmate de concurrentie tussen makelaars toe neemt, zullen consumenten een sterkere onderhandelingspositie krijgen waardoor de tarieven meer resultaatsafhankelijk zullen worden. De komende afschaffing van de wettelijke titelbescherming en beëdiging zal hieraan een extra impuls geven. Onlangs hebben de ministers van Economische Zaken en Justitie aangekondigd de kosten en baten van enkele afgeronde MDW-projecten te laten kwantificeren (brief van de ministers van Economische Zaken en Justitie, Kamerstukken II, vergaderjaar 1999–2000, 24 036, nr. 140). Voor het project MDW Makelaars wil het kabinet na 1 à 2 jaar de eerste resultaten van de afschaffing van de titelbescherming en beëdiging in beeld brengen. De ontwikkeling van de tarieven zal hierbij ook onderzocht worden. Het betreft hier het voorstel van wet houdende aanvulling van titel 7.1 (Koop en ruil) van het nieuwe Burgerlijk Wetboek met bepalingen inzake de koop van onroerende zaken alsmede vaststelling en invoering van titel 7.12 (Aanneming van werk) (kamerstukken II 1992/93, 23 095). De stand van de behandeling van dit voorstel is aldus dat op 9 april 1999 door de vaste commissie voor Justitie naar aanleiding van diverse reacties op het voorstel in de wetenschappelijke literatuur 34 vragen zijn gesteld aan de regering. De beantwoording van deze vragen is in voorbereiding. Er wordt naar gestreefd om de antwoorden op deze vragen uiterlijk voor het zomerreces aan de Kamer te doen toekomen.	 Justitie
 KVR11174.xml	 2000	 SGP	 Vragen over de gevolgen van hoge hypotheeklasten voor de positie van werkende (gehuwde) vrouwen en voor het kostwinnersmodel.	 Deelt de regering de publiek geuite bezorgdheid van de president van De Nederlandsche Bank met betrekking tot de explosieve groei van de hypotheekleningen in de afgelopen vijf jaar, alsmede zijn bezorgdheid ten aanzien van de grote groep jonge mensen die torenhoge hypotheekleningen hebben afgesloten? Hoe beoordeelt de regering het idee van de president van De Nederlandsche Bank om huizenkopers de «kosten koper» uit eigen middelen te laten financieren, mede in het licht van het feit dat huizenkopers veelal een deel van hun hypothecaire lening aanwenden voor de verbetering van hun huis? Kan de regering nader (cijfermatig) inzicht verschaffen in de huidige ontwikkeling waarbij gehuwden steeds vaker worden gedwongen beiden te blijven werken om de lasten van een koopwoning te kunnen blijven dragen? Hoe beoordeelt de regering deze ontwikkeling, in het bijzonder gelet op het feit dat jonge ouders welhaast geen vrije keuze meer kunnen maken voor het kostwinnersmodel? Welke mogelijkheden ziet de regering om deze ontwikkeling om te buigen? Wat is het oordeel van de regering over de suggestie om te komen tot een beperking van de hypotheekverstrekking tot maximaal anderhalf voltijdsinkomen? Is de regering bereid nader onderzoek te doen verrichten naar het gesignaleerde verband tussen de huidige situatie op de huizenmarkt en de positie van werkende (gehuwde) vrouwen? Trouw, 21 januari 2000: «Stop te hoge hypotheken» NRC-Handelsblad, 19 januari 2000, Dure woning houdt vrouw aan het werk	 In het onderzoek van De Nederlandsche Bank wordt gesteld dat er indicaties zijn dat de gevoeligheid van de Nederlandse economie voor eventuele schokken die via de financiële positie van huishoudens doorwerken, gedurende de afgelopen jaren is toegenomen. De snelle stijging van de hypothecaire kredietverlening, vooral ook in vergelijking met ons omringende landen en de toenemende mate waarin hypothecaire kredieten de executiewaarden van woningen overschrijden, vormen de belangrijkste aanwijzingen hiervoor. De stijging van de hypothecaire kredietverlening is het gevolg van een combinatie van factoren aan vraag- en aanbodkant, zoals de gestegen koopkracht met name bij tweeverdieners, de gedaalde lange rente, de versoepeling van hypotheekvoorwaarden en een achterblijvend aanbod van woningen. Bij de sterke stijging van de hypotheekleningen valt verder op dat de toename, met name in de volumesfeer, voor een belangrijk deel kan worden toegeschreven aan het oversluiten van hypotheken en aan het opnemen van een tweede hypotheek. Volgens het Centraal Bureau voor de Statistiek ging het bij meer dan de helft van de vorig jaar afgesloten hypotheken om dit soort oversluitingen. Hoewel tegenover de toegenomen hypotheekschuld een waardestijging van het onderpand staat, impliceert de gestegen schuld een grotere gevoeligheid voor neerwaartse huizenprijsontwikkelingen. Dat de gevoeligheid is toegenomen neemt evenwel niet weg dat de soliditeit van het Nederlandse financiële bestel bij een eventuele omslag buiten kijf staat, hetgeen ook wordt benadrukt door de Nederlandsche Bank. In de in het kwartaalbericht van de Nederlandsche Bank van september jongstleden gepubliceerde risico-analyse, wordt gesteld dat met name de starters op de woningmarkt zich in een kwetsbare positie bevinden. Dit komt vooral doordat deze groep dikwijls de grenzen van de maximale hypothecaire financiering heeft gezocht, een gemiddeld genomen hoge consumptiequote kent en over relatief weinig financiële buffers beschikt. Hoewel ik de zorg van De Nederlandsche Bank deel over de stijging van de hypotheekverstrekking, meer in het bijzonder ten aanzien van deze groep, moet wel worden bedacht dat de financieringslasten van deze categorie hypotheekgevers tot nog toe beperkt blijven doordat tegenover de hoge huizenprijzen en hypotheken relatief lage rentelasten stonden. Uit het rapport van De Nederlandsche Bank komt ook naar voren dat de voorkeur van hypotheekgevers in het algemeen, de laatste tijd uitgaat naar looptijden van 10 jaar en langer, hetgeen hypotheekgevers minder kwetsbaar maakt voor een eventuele omslag in het renteklimaat. Voorts moet worden bedacht dat deze jonge starters wellicht minder kwetsbaar zijn voor schokken omdat hun arbeidsmarktpositie relatief goed is. Ook kan de verdere bouwstroom, de bevordering van het eigen woningbezit onder lagere inkomens via de in te voeren koopbijdrage en meer verkoop van huurwoningen ertoe bijdragen dat de krapte in het koopsegment afneemt en de prijzen daardoor in een gematigder vaarwater terechtkomen. De Nederlandsche Bank richt in haar rapport de aandacht vooral op de meer risicovolle hypotheekverstrekking (uitzettingen boven 75% van de executiewaarde). Een aantal maatregelen ter verbetering van de afweging tussen risico en rendement wordt overwogen, zoals het gericht aanscherpen van de solvabiliteitseisen voor banken (met name voor leningen met een hoge loan-to-value (LTV)-ratio). Deze gerichte aandacht voor de meer risicovolle hypotheken acht ik een goede benadering. De Nederlandsche Bank stelt in dit verband tevens voor te bezien in hoeverre een beperking van het maximale hypothecaire beslag op een object tot 100% van de marktwaarde van het pand ten tijde van de koop wenselijk is. Deze maatregel is met name bedoeld om anticipatie van banken op een verdere waardestijging van de woning en een inkomenstijging van de hypotheekgever te ontmoedigen. Bij het beoordelen hiervan acht ik twee zaken van belang. In de eerste plaats wijs ik er op, zoals ook aangegeven in antwoord op eerdere vragen van het lid Witteveen-Hevinga (ingezonden 22 oktober 1996, nr. 2969701640) dat het mijns inziens niet aan de overheid is om de keuze van de consument en de geldverstrekker te bepalen. Wel is het van belang dat de consument kan blijven rekenen op een goede en objectieve verschaffing van informatie bij het verstrekken van hypothecaire leningen, zodat burgers steeds weloverwogen een afweging kunnen maken van de aan de hypotheekverstrekking verbonden risico’s. De «Gedragscode Hypothecaire Financieringen» is juist aangescherpt omwille van een verantwoorde verstrekking van hypothecaire leningen. Zoals ook benadrukt door De Nederlandsche Bank zal in dit verband, naast de bovenstaande initiatieven richting banken, aandacht moeten worden gegeven aan de rol van intermediairs. Deze zal worden betrokken bij de tijdens de Tweede Kamer-behandeling van de wetsvoorstellen Wabb I en Wabb II toegezegde nota in 2000 over bemiddeling in financiële diensten . In de tweede plaats wil ik benadrukken dat, aangezien het onderzoek en de voorgestelde maatregelen van De Nederlandsche Bank zich voornamelijk richten op de bancaire sector, het ook van belang is om tevens aandacht te besteden aan de overige aanbieders in de hypotheekmarkt, zoals verzekeringsmaatschappijen en bouw- en pensioenfondsen. In dit kader is nog van belang dat de Verzekeringskamer momenteel een onderzoek verricht naar hypotheekverstrekking door verzekeringsondernemingen. In dit onderzoek wordt de groei van de hypothekenportefeuille bij verzekeraars bezien en worden de voorzieningen onderzocht die verzekeraars hebben getroffen voor debiteuren in het kader van hypotheekverstrekking. Ook worden de acceptatienormen van verzekeraars in de jaren negentig hierbij betrokken. De rapportage van het onderzoek wordt begin mei 2000 verwacht. Om een indruk te krijgen van de woonlasten van eigenwoningbezitters is het onvoldoende om alleen naar de prijsontwikkeling te kijken. Door de Nederlandse Vereniging van Makelaars (NVM) wordt de lastenontwikkeling tot uitdrukking gebracht in een zogenaamde betaalbaarheidsindex. Hierin wordt rekening gehouden met de prijsontwikkeling van koopwoningen, maar ook met de rentestand en de gemiddelde inkomensontwikkeling. Een daling van de index geeft een indicatie dat de woonlasten voor nieuwkomers op de koopwoningmarkt gemiddeld genomen zwaarder drukken. De ontwikkeling van de betaalbaarheidsindex sinds 1975 is weergegeven in de onderstaande grafiek. Uit de grafiek blijkt dat de betaalbaarheidsindex tussen 1989 en 1998 schommelde rond de 110. De stijgende prijzen van koopwoningen gingen toen samen met een dalende rente. Het afgelopen jaar is de index gedaald tot 97 omdat de prijsstijgingen samen gingen met een stijgende rente. Alhoewel er dus sprake is van stijgende woonlasten in het afgelopen jaar, blijkt uit de grafiek dat de ontwikkelingen niet uitzonderlijk zijn. Voorts wil ik opmerken dat de huidige stijging van de prijzen ertoe leidt dat mensen die reeds een koopwoning hebben niet geconfronteerd worden met hogere lasten verdere prijsstijging leidt niet direct tot hogere kosten voor deze groep omdat de rentevergoeding in de regel voor langere tijd vastligt, waardoor de effecten van rentemutaties worden gematigd. Wat betreft de lasten voor nieuwe toetreders is reeds een en ander opgemerkt aan de hand van de betaalbaarheidsindex. Feit is wel dat het voor toetreders moeilijker is geworden om nog een betaalbare woning te vinden. Daarbij wordt verlichting van de problematiek gevonden in de stimulering van het eigen woningbezit via meer verkoop van huurwoningen en de in te voeren koopbijdrage voor lagere inkomensgroepen. De ontwikkeling van de huizenprijzen in de toekomst is onzeker zodat het geven van een betrouwbare voorspelling hierover niet goed mogelijk is. Ik constateer wel dat gegevens van de NVM en van het Kadaster wijzen op een afvlakkende prijsontwikkeling in de afgelopen maanden. Voor het jaar 2000 verwachten zowel het Centraal Planbureau (in de Macro Economische Verkenning 2000) als de NVM dat de prijsontwikkeling van verkochte woningen zal temperen ten opzichte van 1999. De recente stijgingen van de hypotheekrente vormen hier mede de oorzaak van. Zoals ook kan worden afgeleid uit de onlangs gepubliceerde cijfers van het Centraal Bureau voor de Statistiek is er inderdaad sprake van een toenemend aantal tweeverdieners . Het gaat hier echter in overgrote meerderheid om huishoudens die hier vrijwillig voor kiezen. Zoals ook blijkt uit het bovenstaande is het toenemend aantal tweeverdieners mijns inziens niet het gevolg van de ontwikkelingen op de huizenmarkt. Huishoudens kiezen om meer redenen dan alleen koopkracht ervoor om duurzaam in het arbeidsproces werkzaam te zijn. Met name het feit dat men individueel inhoud wil geven aan de genoten scholing in de vorm van zinvol en aantrekkelijk werk speelt daarbij een rol. In vergelijking met de ons omringende landen is er wat betreft de participatie van vrouwen sprake van een inhaalslag. In 1990 bedroeg de netto participatiegraad van vrouwen in voltijdsequivalenten 30%; in 1997 was dit opgelopen tot 35%. Het EU-gemiddelde bleef in die periode gelijk op 42% . Ik acht dit vanuit het oogpunt van economische zelfstandigheid van burgers een wenselijke ontwikkeling. Ook vanwege de toenemende vergrijzing is een stijging van de arbeidsparticipatie van belang om toekomstige collectieve lasten te kunnen financieren. Uit het voorgaande blijkt dat er geen aanleiding is om de bedoelde ontwikkeling om te buigen. Dat neemt niet weg dat ik de ontwikkelingen op de hypotheekmarkt nauwlettend blijf volgen. Ik vind dit met name belangrijk om zicht te houden op de risico’s die huizenkopers kunnen lopen. Ik wijs u verder nog op de Nationale Hypotheekgarantie waarbij huishoudens voor woningen met een kostengrens van f 420 000,– hun hypothecaire leningen kunnen laten borgen onder de normen van de Stichting Waarborgfonds Eigen Woningen. Deze normen zijn door het Ministerie van Volkshuisvesting, Ruimtelijke Ordening en Milieubeheer en de Vereniging van Nederlandse Gemeenten goedgekeurd en bieden garantie voor een verantwoorde hypotheekverstrekking. Ook stimuleert de aanscherping van de reeds eerder genoemde «Gedragscode Hypothecaire Financieringen» een voor de consument verantwoorde hypothecaire financiering. In dit kader merk ik nog op dat de Nota Wonen van het Ministerie van VROM, die medio 2000 uitkomt, ondermeer aandacht schenkt aan de risico’s waarmee eigenaar-bewoners worden geconfronteerd. Zoals door mij toegezegd bij de Algemene Politieke Beschouwingen van eind september jongstleden zal in de loop van dit jaar voorts een brede notitie inzake de fiscale behandeling van het eigen huis verschijnen. Deze notitie zal tevens zicht bieden op vraagstukken die verband houden met de financieringslasten. Zoals uit de bovenstaande antwoorden moge blijken ziet de Regering geen aanleiding om nader onderzoek te doen naar het door de vragenstellers genoemde verband tussen de huidige situatie op de woningmarkt en de positie van werkende (gehuwde) vrouwen. Handelingen II, 1999/2000, p. 1849. Bron: Centraal Bureau voor de Statistiek, Persbericht PBOO-024, 31 januari 2000 Bron: Ministerie van Sociale Zaken en werkgelegenheid, Sociale Nota 2000, september 1999	 Financiën
 KVR11175.xml	 2000	 PvdA	 Vragen naar aanleiding van een artikel in de krant ''Metro'' van 8 februari 2000.	 Bent u op de hoogte van de verwaarlozing van onderhoud van de monumenten op de Nederlandse Antillen en in het bijzonder op Curac¸ao, zoals onder meer beschreven in het artikel «Verwaarlozing en tropische regens funest voor monumenten op Curac¸ao»? Deelt u de mening dat, met het oog op het herstelplan voor onder meer de economie van Curac¸ao het van groot belang lijkt om gezien de economische mogelijkheden die het toerisme biedt bijzondere aandacht te besteden aan het behoud van monumenten en het gedeeld erfgoed? Zo ja, biedt het monumentenherstelplan van eind jaren tachtig aanknopingspunten voor een systematische aanpak van onder andere het in 1997 op de UNESCO Wereld Erfgoedlijst geplaatste historische deel van Willemstad? Deelt u de mening dat het daarom zeer te betreuren zou zijn als door het achterwege laten van de noodzakelijke noodreparaties, naast de tien al ingestorte monumenten, meer monumenten in en rond Willemstad zullen instorten? Zo ja, welke aanpak staat u dan voor ogen? Bent u bereid om, gezien het belang dat binnen het huidige regeringsbeleid wordt gehecht aan het behoud van de geschiedenis van de VOC, u ook in te zetten voor het behoud van de geschiedenis van de WIC en de Curac¸aose monumenteninstellingen te hulp te schieten in het kader van het herstelplan? Bent u bereid om in het kader van het herstelplan te onderzoeken hoe een instelling als het Curac¸aose Monumentenbureau een vorm van aanschrijvingsbeleid zou kunnen voeren, waarbij de beschikbaar gestelde middelen indien noodzakelijk worden ingezet voor noodreparaties (daar is nu geen geld voor vanwege het stopzetten van de overheidsbijdrage) waarvan de kosten kunnen worden verhaald op de weigerachtige eigenaar? Bent u bereid in overleg met de regering ter plaatse te bezien of het mogelijk is de naleving van de bestaande monumentenverordening te verbeteren en effectieve sancties op te leggen bij eigenaren die weigeren noodzakelijk onderhoud te plegen? Metro, 8 februari 2000, blz. 18 Idem	 	 Onderwijs, Cultuur en Wetenschappen Binnenlandse Zaken en Koninkrijksrelaties
 KVR11176.xml	 2000	 PvdA	 Vragen over het bericht in het Rotterdams Dagblad van 14 januari 2000, dat bedrijven geld verdienen aan en adverteren voor het aanpassen (en terugdraaien) van kilometertellers.	 Bent u op de hoogte van de berichtgeving over bedrijven die geld verdienen aan en adverteren voor het aanpassen (het terugdraaien) van de kilometertellers? Bent u het eens met stelling dat hier wellicht sprake is van uitlokking tot oplichting? Welk ander doel, buiten oplichting, is denkbaar voor het terugdraaien van een kilometerteller? Is het denkbaar het publiceren van advertenties in dit verband te beschouwen als een vorm van mededaderschap? Vallen kilometertellers onder de IJkwet? Werpt het antwoord op bovenstaande vragen nieuw licht op uw antwoord op de vragen van collega Eurlings dat een zelfstandig verbod op het terugdraaien van een kilometerteller weinig toevoegt aan de reeds bestaande sanctiemogelijkheden? Bent u bereid te onderzoeken of het strafbaar stellen van het terugdraaien van de kilometerteller bijdraagt aan het voorkomen van praktijken zoals onder vraag 1 beschreven? Rotterdams Dagblad, 14 januari 2000 Aanhangsel Handelingen, nr. 610, Vergaderjaar 1999–2000.	 	 Justitie
 KVR11178.xml	 2000	 D66	 Vragen over een terugvordering van de eindejaarsuitkering bij uitkeringsgerechtigden door USZO.	 Heeft de USZO op 7 januari jongstleden een brief betreffende terugbetaling eindejaarsuitkering verzonden aan mensen die een uitkering hebben op basis van het BWOO wegens (gedeeltelijke) werkloosheid aan een HBO-instelling, universiteit of onderzoeksinstelling? Om hoeveel uitkeringsgerechtigden gaat het? Wanneer is voor deze sector de nieuwe CZO afgesloten? Heeft de USZO volgens u voldoende tijd gehad om hiermee bij de uitkeringsspecificatie over december 1999 rekening te houden? Vindt u het acceptabel dat de USZO ongeacht de hoogte van de uitkering de netto eindejaarsuitkering tegelijk met de maandbetaling van januari 2000 bruto gaat verrekenen, omdat de USZO haar boekjaar 1999 voor de belastingen reeds heeft afgesloten? Zo ja, waarom? Acht u het aanvaardbaar dat de uitkeringsgerechtigden door uitvoeringsfouten van de USZO voor de komende maanden in de financiële problemen kunnen komen, omdat zij het verschil pas volgend jaar via hun eigen belastingaangifte kunnen terugvorderen? Kan de USZO hiervoor aansprakelijk gesteld worden? Zo ja, welke procedure moet dan gevolgd worden? Zo nee, bent u bereid maatregelen te nemen?	 De instellingen in het hoger beroepsonderwijs, de universiteiten en de onderzoeksinstellingen zijn sinds 1 januari 1999 zelf verantwoordelijk voor de arbeidsvoorwaardenvorming. In de CAO’s die de werkgeversorganisaties in juni/juli 1999 hebben afgesloten, is opgenomen dat degenen die recht hebben op een Werkloosheidsuitkering, geen eindejaarsuitkering krijgen. De bevoegdheid voor de instellingen om ook de werkloosheidsregeling in het hoger onderwijs vast te stellen, is eerst formeel bij Besluit van 6 december 1999, Stb. 528, met ingang van 16 december 1999, geëffectueerd. Omdat op dat moment geen aanpassingen in de betaling van de uitkeringen in december meer konden plaatsvinden, is in overleg tussen USZO en de werkgeversorganisaties in het hoger onderwijs voor de oplossing gekozen, de eindejaarsuitkering netto te verrekenen in de maand januari. Bij brief van 7 januari 2000 zijn de betrokken 8846 uitkeringsgerechtigden hiervan op de hoogte gesteld. Hier is sprake van een misverstand. USZO heeft de terugvordering in 8839 gevallen gerealiseerd in het boekjaar 1999 (de zgn. 13e maand van 1999); in deze gevallen is «netto» verrekend. Slechts in 7 gevallen heeft de verrekening niet in het boekjaar 1999 kunnen plaatsvinden, en is in januari 2000 «bruto» verrekend. Overigens gaat het in deze gevallen om enkele tientallen guldens. USZO is bereid om in die gevallen waarin sprake is van een financieel probleem, een oplossing aan te bieden. Mochten betrokkenen het niet eens zijn met deze handelwijze, dan voorziet de gebruikelijke bezwaar- en beroepsprocedure bij USZO daarin.	 Onderwijs, Cultuur en Wetenschappen
